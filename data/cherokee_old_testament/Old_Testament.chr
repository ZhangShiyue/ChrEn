"ᎤᎾᏙᎴᎰᏒᏰᏃ ᎢᎸᎯᏳ ᏥᎨᏎᎢ ᎥᏝ ᏴᏫᏉ ᎠᏓᏅᏖᏍᎬ ᏴᏗᏓᎴᏁᎢ; ᎠᏃᏍᏛᏍᎩᏂ ᎠᏂᏍᎦᏯ ᎤᏁᎳᏅᎯ ᏧᏤᎵᎦ ᎠᏂᏁᎨ ᎢᏳᏂᏪᏍᏗᏱ ᏄᏅᏁᎲ ᎦᎸᏉᏗᏳ ᎠᏓᏅᏙ."
ᏈᏡᏓ ᏔᎵᏁ ᎤᏬᏪᎳᏅᎯ 1:21
ᏱᏏ ᎢᎬᏱᏱ ᎤᏬᏪᎳᏅᎯ
ᎠᏯᏙᎸᎢ 1
ᏗᏓᎴᏂᏍᎬᎢ ᎤᏁᎳᏅᎯ ᎦᏬᏢᏁ ᎦᎸᎶᎢ ᎠᎴ ᎡᎶᎯ.
ᎡᎶᎯᏃ ᏂᏓᏙᎸᎾ ᎠᎴ ᎤᏰᎸᎭᏉ ᎨᏎᎢ. ᎤᎵᏏᎩᏃ ᎤᎴᏞᏒ ᎠᏍᎸᎩ. ᎤᏁᎳᏅᎯᏃ ᎤᏓᏅᏙ ᎠᏑᏱ ᎦᏚᎢ ᎦᏃᎯᎵᏙᎮᎢ.
ᎤᏁᎳᏅᎯᏃ ᎢᎦ ᏫᎦᏙᎩ, ᎤᎸᏁᎢ ᎢᎦᏃ ᎢᎤᏙᏤᎢ.
ᎤᏁᎳᏅᎯᏃ ᎤᏙᎴᎰᏎ ᎣᏏᏳ ᎨᏒ ᎢᎦ ᎤᏁᎳᎥᎯᏃ ᏚᏓᏓᎴᏔᏁ ᎢᎦ ᎠᎴ ᎤᎵᏏᏱ.
ᎤᏁᎳᏅᎯᏃ ᎢᎦᎦᎸᎢ ᏚᏬᏒᎢ ᎤᎵᏏᎩᏃ ᏒᏃᏱ ᏚᏬᏒᎢ. ᎤᏒᎢᏃ ᎠᎴ ᏑᎾᎴᎢ ᎢᎥᏱᏱ ᎢᎦ ᎨᏎᎢ
ᎤᏁᎳᏅᎯᏃ ᎯᎠ ᏄᏪᏎᎢ; ᎦᎸᎶᎢ  ᏩᏙᏢᎾ ᎠᎹᏱ ᎠᏰᎵ, ᎾᏍᎩᏃ ᏔᎵ ᏫᏂᎦᏓ ᎠᎹ.
ᎰᏩᏃ ᎤᏁᎳᏅᎯ ᎤᏬᏢᏁ ᎦᎸᎶᎢ ᎠᎴ ᏚᏓᏓᎴᏔᏁ ᎠᎹ ᎦᎸᎶᎢ ᎡᎳᏗᏢ ᎠᎴ ᎠᎹ ᎦᎸᎶᎢ ᎦᎸᎳᏗᏢ. ᎾᏍᎩᏃ ᏄᎵᏍᏔᏁᎢ.
ᎤᏁᎳᏅᎯᏃ ᎦᎸᎶᎢ ᎦᎸᎳᏗ ᏚᏬᎡᎢ ᎤᏒᏃ ᎠᎴ ᏑᎾᎴ ᏔᎵᏁ ᎢᎦ ᎨᏎᎢ.
ᎤᏁᎳᏅᎯᏃ ᎯᎠ ᏄᏪᏎᎢ; ᎠᎹ ᎭᏫᏂᏗᏢ ᎦᎸᎶᎢ ᏩᏓᏟᏌ, ᎤᎧᏲᏛᎯᏃ ᎨᏒ ᏫᎦᎾᏄᎪᎩ. ᎾᏍᎩᏃ ᏄᎵᏍᏔᏁᎢ.
ᎤᏁᎳᏅᎯᏃ ᎤᎧᏲᏛᎯ ᎨᏒ ᎦᏓ ᏚᏬᎡᎢ, ᎠᎹᏃ ᎤᏓᏟᏌᏅᎯ ᎠᏣᏉᎯ ᏚᏬᎡᎢ. ᎤᏁᎳᏅᎯᏃ ᎤᏙᎴᎰᏎ ᎾᏍᎩ ᎣᏏᏳ ᎨᏒᎢ.
ᎤᏁᎳᏅᎯᏃ ᎯᎠ ᏄᏪᏎᎢ: ᎦᏓ ᎦᏄᎸᏒ ᎦᎾᏄᎪᏩ, ᎾᏍᎩ ᎠᎦᏔᏛᏍᎩ ᎦᏄᎸᏒᎢ, ᎠᎴ ᏗᏓᏛᏍᎩ ᏕᏡᎬᎢ ᏧᏓᎴᏅᏛ ᏧᎾᏤᎵᎦᎭ ᎤᎦᏔ ᏧᏁᎯ ᎦᏙᎯ ᎦᎸᎳᏗᏢ. ᎾᏍᎩᏃ ᏄᎵᏍᏔᏁᎢ;
ᎦᏓ ᎦᏄᎸᏒ ᎤᎾᏄᎪᏫᏎᎢ, ᎾᏍᎩ ᎠᎦᏔᏛᏍᎩ ᏧᏓᎴᏅᏛ ᏧᎾᏤᎵᎦᎭ ᎤᎦᏔ ᎠᏂᎾᏄᎪᏫᏍᎩ, ᎠᎴ ᏕᏡᎬ ᏗᏓᏛᏍᎩ ᏧᎾᏤᎵᎦᎭ ᎤᎦᏔ ᏧᏁᎯ. ᎤᏁᎳᏅᎯᏃ ᎤᏙᎴᎰᏎ ᎾᏍᎩ ᎣᏏᏳ ᎨᏒᎢ.
ᎤᏒᏃ ᎠᎴ ᏑᎾᎴᎢ ᏦᎢᏁ ᎢᎦ ᎨᏎᎢ.
ᎤᏁᎳᏅᎯᏃ ᎯᎠ ᏄᏪᏎᎢ; ᎦᎸᎶᎢ ᎦᎸᎳᏗ ᎢᎦ ᎠᎾᏘᏍᏗᏍᎩ ᏩᏂᎧᎸᎩ, ᎢᎦ ᏒᏃᏱᏃ ᏗᎾᎦᎴᏅᏗᏍᎩ, ᎠᎴ ᎾᏍᎩ ᏂᏓᎪᎳᏗᏴᎯᏒ ᎠᎴ ᏂᏓᏙᏓᏈᏒ ᎠᎴ ᏂᏓᏕᏘᏴᎯᏒ ᎠᏙᎴᎰᎯᏍᏙᏗ ᎨᏎᏍᏗ;
ᎠᎴ ᎾᏍᎩ ᎢᎦ ᎠᎾᏘᏍᏗᏍᎩ ᎨᏎᏍᏗ ᎦᎸᎶᎢ ᎦᎸᎳᏗ, ᎡᎶᎯ ᎢᎦ ᎤᎾᏘᏍᏙᏗᏱ. ᎾᏍᎩᏃ ᏄᎵᏍᏔᏁᎢ.
ᎤᏁᎳᏅᎯᏃ ᏔᎵ ᏤᏆ ᎢᎦ ᎠᎾᏘᏍᏗᏍᎩ ᏚᏬᏢᏁᎢ, ᎤᏛᏂᏗ ᎢᎦ ᎠᏘᏍᏗᏍᎩ ᎢᎦ ᏗᏁᎶᏙᏗ, ᎠᏲᎳᏂᏃ ᎢᎦ ᎠᏘᏍᏗᏍᎩ ᏒᏃᏱ ᏗᏁᎶᏙᏗ; ᎠᎴ ᏃᏈᏏ ᏚᏬᏢᏁᎢ.
ᎾᏍᎩᏃ ᎤᏁᎳᏅᎯ ᎦᎸᎶᎢ ᎦᎸᎳᏗ ᏚᏪᎧᏁᎢ, ᎢᎦ ᎤᎾᏘᏍᏙᏗᏱ ᎡᎶᎯ,
ᎠᎴ ᎾᏍᎩ ᎢᎦ ᎠᎴ ᏒᏃᏱ ᏗᏁᎶᏙᏗ, ᎠᎴ ᎾᏍᎩ ᎢᎦᎦᏛᎢ ᎠᎴ ᎤᎵᏏᎩ ᏗᎾᎦᎴᏅᏗᏍᎩ. ᎤᏁᎳᏅᎯᏃ ᎤᏙᎴᎰᏎ ᎾᏍᎩ ᎣᏏᏳ ᎨᏒᎢ.
ᎤᏒᏃ ᎠᎴ ᏑᎾᎴᎢ ᏅᎩᏁ ᎢᎦ ᎨᏎᎢ.
ᎤᏁᎳᏅᎯᏃ ᎯᎠ ᏄᏪᏎᎢ, ᎠᎹ ᏫᏗᎦᎾᏄᎪᏩ ᎤᏂᏣᏘ ᏗᏅᏃᏛ ᎠᎾᎵᏖᎸᎲᏍᎩ, ᎠᎴ ᎦᎸᎶ ᎠᏂᏃᎯᎵᏙᎯ ᎦᏙᎯ ᎦᎸᎳᏗᏢ ᎠᏂᏃᎯᎵᏙᎮᏍᏗ.
ᎤᏁᎳᏅᎯᏃ ᏚᏬᏢᏁ ᏣᏁᏆ ᏓᏉ, ᎠᎴ ᎾᏂᎥ ᎠᎾᎵᏖᎸᎲᏍᎩ ᏗᏅᏃᏛ, ᎠᎹ ᎾᏍᎩ ᏚᎾᏄᎪᏫᏎᎢ ᎤᏂᏣᏘ ᏧᎾᏓᎴᏅᏛ, ᎠᎴ ᎾᏂᎥ ᏧᎾᏓᎴᏅᏛ ᏗᏃᏯᏗ ᎠᏂᏃᎪᎵᏙᎯ. ᎤᏁᎳᏅᎯᏃ ᎤᏙᎴᎰᏎ ᎾᏍᎩ ᎣᏏᏳ ᎨᏒᎢ.
ᎤᏁᎳᏅᎯᏃ ᎣᏍᏛ ᏚᏁᏤᎴᎢ, ᎯᎠ ᏄᏪᏎᎢ:Ꮆ ᎢᏥᏁᏉᏣᏖᏍᏗ, ᎠᎴ ᎢᏥᎪᏙᎯ, ᎠᎴ ᎠᎾᏉᎯ ᎢᏥᎧᎵᏣ; ᎠᏂᏃᎯᎵᏙᎯᏃ ᏩᏂᏁᏉᎩ ᎡᎶᎯ.
ᎤᏒᏃ ᎠᎴ ᏑᎾᎴ ᎯᏍᎩᏁ ᎢᎦ ᎨᏎᎢ.
ᎤᏁᎳᏅᎯᏃ ᎯᎠ ᏄᏪᏎᎢ: ᎦᏓ ᏫᏗᎦᎾᏄᎪᏩ ᏗᏅᏃᏛ ᏧᎾᏓᎴᏅᏛ, ᎦᎾᏝᎢ, ᎠᎴ ᎠᎾᏓᎾᏏᏂᏙᎯ, ᎠᎴ ᎡᎶᎯ ᎠᏁᎯ ᏧᎾᏓᎴᏅᏛ. ᎾᏍᎩᏃ ᏄᎵᏍᏔᏁᎢ:
ᎤᏁᎳᏅᎯᏃ ᏚᏬᏢᏁ ᏗᏅᏃᏛ ᎡᎶᎯ ᎠᏁᎯ ᏧᎾᏓᎴᏅᏛ, ᎠᎴ ᎦᎾᏝᎢ ᏧᎾᏓᎴᏅᏛ, ᎠᎴ ᏂᎦᏛ ᎦᏙᎯ ᎠᎾᏓᎾᏏᏂᏙᎯ ᏧᎾᏓᎴᏅᏛ. ᎤᏁᎳᏅᎯᏃ ᎤᏙᎴᎰᏎ ᎾᏍᎩ ᎣᏏᏳ ᎨᏒᎢ.
ᎤᏁᎳᏅᎯᏃ ᎯᎠ ᏄᏪᏎᎢ, ᏴᏫ ᎡᏙᏢᎾ ᎠᏴ ᎾᏍᎩᏯᎢ, ᎠᏴ ᏂᎦᏍᏛᎢ, ᎾᏍᎩᏃ ᎤᏂᎬᏫᏳᎯ ᎨᏎᏍᏗ ᎠᏣᏗ ᎠᎺᏉᎯ ᎠᏁᎲᎢ, ᎠᎴ ᎦᎸᎶ ᎠᏂᏃᎯᎵᏙᎯ ᎠᏁᎲᎢ, ᎠᎴ ᎦᎾᏝᎢ ᎠᏁᎲᎢ, ᎠᎴ ᎡᎶᎯ ᏂᎬᎾᏛᎢ, ᎠᎴ ᎠᏁᎲᎢ ᏂᎦᎥ ᎠᎾᏓᎾᏏᏂᏙᎯ, ᎦᏙᎯ ᏣᎾᏓᎾᏏᏂᏙᎭ.
ᎰᏩᏃ ᎤᏁᎳᏅᎯ ᏴᏫ ᎤᏬᏢᏁᎢ ᎤᏩᏒ ᏄᏍᏛᎢ, ᎤᏁᎳᏅᎯ ᏄᏍᏛ ᎾᏍᎩᏯ ᎤᏬᏢᏁᎢ, ᎠᏍᎦᏯ ᎠᎴ ᎠᎨᏴ ᏚᏬᏢᏁᎢ.
ᎤᏁᎳᏅᎯᏃ ᎣᏍᏛ ᏚᏁᏤᎴᎢ, ᎠᎴ ᎤᏁᎳᏅᎯ ᎯᎠ ᏂᏚᏪᏎᎴᎢ: ᎢᏍᏗᏁᏉᏣᏖᏍᏗ, ᎠᎴ ᎢᏍᏗᎪᏙᎯ, ᎠᎴ ᎦᏙᎯ ᎢᏍᏗᎧᎵᏣ, ᎠᎴ ᎾᏍᎩ ᎢᏍᏓᏤᎵᎦ ᏂᏍᏛᎦ, ᎠᎴ ᎢᏍᏗᎬᏫᏳᎯ ᎨᏎᏍᏗ ᎠᏣᏗ ᎠᏁᎲᎢ, ᎠᎴ ᎦᎸᎶ ᎠᏂᏃᎯᎵᏙᎯ ᎠᏁᎲᎢ, ᎠᎴ ᏂᎦᎥ ᎬᏃᏛ ᎡᎶᎯ ᏣᎵᏖᎸᎲᏍᎦ.
ᎤᏁᎳᏅᎯᏃ ᎯᎠ ᏄᏪᏎᎢ; ᎬᏂᏳᏉ ᏂᎦᎥ ᎦᏄᎸᎯ ᎠᎦᏔᏛᏍᎩ ᎾᏍᎩ ᏂᎬᎾᏛ ᎦᏙᎯ ᏣᏛᏍᎦ, ᎠᎴ ᏂᎦᎥ ᏕᏡᎬ ᏗᏓᏛᏍᎩ ᎤᎦᏔ ᏥᏓᎦᏔᏛᏍᎦ, ᏕᏍᏛᏲᎯᏎᎸ; ᎾᏍᎩ ᏂᎯ ᎢᏍᏓᎵᏍᏓᏴᏗ ᎨᏎᏍᏗ;
ᎾᏍᏉᏃ ᏂᎦᎥ ᎡᎿᎥ ᎦᏙᎯ, ᎠᎴ ᎾᏂᎥ ᎦᎸᎶ ᎠᏂᏃᎯᎵᏙᎯ, ᎠᎴ ᎾᏂᎥ ᏗᏅᏃᏛ ᎦᏙᎯ ᎠᎾᏓᎾᏏᏂᏙᎯ, ᏂᎦᎥ ᎢᏤ ᎦᏄᎸᏒ ᎤᎾᎵᏍᏓᏴᏗ ᏕᎦᏥᏲᎯᏎᎸ. ᎾᏍᎩᏃ ᏄᎵᏍᏔᏁᎢ.
ᎤᏁᎳᏅᎯᏃ ᎤᎪᎮ ᏂᎦᎥ ᎤᏬᏢᏅᎢ, ᎠᎴ ᎬᏂᏳᏉ Ꮀ ᎣᏏᏳ ᎨᏎᎢ. ᎤᏒᏃ ᎠᎴ ᏑᎾᎴᎢ ᏑᏓᎵᏁ ᎢᎦ ᎨᏎᎢ.
ᎠᏯᏙᎸᎢ 2
ᎾᏍᎩᏃ ᎦᎸᎶᎢ ᎠᎴ ᎡᎶᎯ ᎤᎵᏍᏆᏕ ᏕᎪᏢᏍᎬᎢ ᎠᎴ ᎾᏍᎩ ᏂᎦᎥ ᏄᏂᏧᏈᏍᏛᎢ.
ᎦᎵᏉᎩᏁᏃ ᎢᎦ ᎤᏁᎳᏅᎯ ᎤᏍᏆᏕ ᏚᎸᏫᏍᏓᏁᎸᎢ ᎾᏍᎩ ᎤᏬᏢᏅᎢ. ᎤᏯᏪᏐᎴᏃ ᎦᎵᏉᎩᏁ ᎢᎦ ᎤᏲᎯᏍᏔᏁ ᏂᎦᎥ ᏚᎸᏫᏍᏓᏁᎸᎢ ᎾᏍᎩ ᎤᏬᏢᏅᎢ.
ᎤᏁᎳᏅᎯᏃ ᎣᏍᏛ ᎤᏁᏤᎴ ᎦᎵᏉᎩᏁ ᎢᎦ ᎠᎴ ᎤᎸᏉᏔᏁᎢ, ᎾᎯᏳᏰᏃ ᎤᏯᏪᏐᎴ ᎤᏲᎯᏍᏔᏁ ᏂᎦᎥ ᏚᎸᏫᏍᏓᏁᎸᎢ ᎾᏍᎩ ᎤᏁᎳᏅᎯ ᎤᏁᎳᏅᎢ ᎠᎴ ᎤᏬᏢᏅᎢ.
ᎯᎠ ᎾᏍᎩ ᏄᏍᏗ ᎢᎬᏱᏱ ᏗᏓᎴᏂᏍᎬ ᎦᎸᎶᎢ ᎠᎴ ᎡᎶᎯ ᎨᎪᏢᏅᎢ, ᎾᎯᏳ ᎢᎦ ᏱᎰᏩ ᎤᏁᎳᏅᎯ ᏥᏚᏬᏢᏁ ᎡᎶᎯ ᎠᎴ ᎦᎸᎶᎢ,
ᎠᎴ ᏂᎦᎥ ᎦᏄᏄᏒ ᏠᎨᏏ ᎡᎯ, ᎠᏏ ᎾᎭᏛᎾ ᏥᎨᏎᎢ, ᎠᎴ ᏂᎦᎥ ᎠᏛᏍᎩ ᏠᎨᏏ  ᎡᎯ; ᎠᏏ ᎾᎵᏰᎲᏍᎬᎾᏉ ᏥᎨᏎᎢ; ᏱᎰᏩᏰᏃ ᎤᏁᎳᏅᎯ ᎠᏏ ᎾᎦᏃᏗᏍᎬᎾ ᎨᏎ ᎡᎶᎯ, ᎠᎴ ᎾᏍᏉ ᎥᏝ ᏰᎮ ᏴᏫ ᏗᎦᎶᎩᏍᎩ.
ᎤᎬᎭᏓᏍᎩᏂ ᎦᏙᎯ ᎠᎵᏌᎳᏗᏍᎨᎢ, ᎾᏍᎩᏃ ᏂᎬᎾᏛᎢ ᎦᏚᎢ ᎦᏙᎯ ᏕᎠᏖᎡᎯᏍᏗᏍᎨᎢ.
ᏱᎰᏩᏃ ᎤᏁᎳᏅᎯ ᏴᏫ ᎦᏓ ᎤᏬᏢᏔᏁᎢ, ᏗᎪᏴᏐᎵᏃ ᎤᏦᏔᎮ ᎬᏂᏛ ᎬᏬᎳᏕᏍᏗ, ᏴᏫᏃ ᎬᏃᏛ ᏄᎵᏍᏔᏁᎢ.
ᏱᎰᏩᏃ ᎤᏁᎳᏅᎯ ᎠᏫᏒᏗᏱ ᎤᏫᏒᏁᎢ ᎢᏗᏂ ᏚᏙᎥᎢ ᏅᏙ ᏗᎧᎸᎬ ᎢᏗᏢ; ᎾᎿᏃ ᎤᏪᎧᏁ ᏴᏫ ᎤᏬᏢᏅᎯ.
ᏱᎰᏩᏃ ᎤᏁᎳᏅᎯ ᎦᏙᎯ ᏚᎾᏄᎪᏫᏎ ᏂᏚᏓᎴᏒ ᏕᏡᎬ ᏧᏬᏚᎯ ᏗᎧᏃᏗᏱ ᎠᎴ ᎣᏍᏛ ᏗᎵᏍᏓᏴᏗ; ᎠᎴ ᎾᏍᏉ ᎬᏂᏛ ᎠᏓᏁᎯ ᏡᎬᎢ ᎠᏰᎵ ᎠᏫᏒᏗᏱ (ᎤᎾᏄᎪᏫᏎᎢᏁ ᎠᎴ ᏈᎬᎢ ᎠᎦᏙᎥᎯᏍᏗ ᎣᏍᏛ ᎨᏒᎢ ᎠᎴ ᎤᏲ ᎨᏒᎢ.
ᎢᏗᏂᏃ ᎨᏰᎢ, ᎾᏍᎩᏃ ᎠᏫᏒᏗᏱ ᏓᏖᎡᎯᏍᏗᏍᎨᎢ; ᎾᎿᏃ ᏫᏚᎶᎦᎴᎢ, ᏅᎩ ᏕᎨᏴ ᏂᎦᎵᏍᏗᏍᎨᎢ.
ᎢᎬᏱᏱ ᎨᏴᎢ ᏆᏌᏂ ᏚᏙᎥ; ᎾᏍᎩ ᎭᏩᎳ ᏂᎬᎢ ᏥᏓᏚᏫᏍᏗᎭ, ᎾᎿᏂ ᎠᏕᎸ ᏓᎶᏂᎨ ᎤᎳ;
ᎠᏕᎸᏃ ᏓᎶᏂᎨ ᎾᎿ ᎤᎸ ᎣᏏᏳ; ᎾᎿ ᎡᎭ ᏕᎵᏯᎻ, ᎠᎴ ᏅᏯ ᎣᏂᎩ ᏧᏙᎢᏛ.
ᏔᎵᏁᏃ ᎨᏴᎢ ᎦᎭᏂ ᏚᏙᎥ, ᎾᏍᎩ ᎢᏗᎣᏈ ᏂᎬᎢ ᏥᏓᏚᏫᏍᏗᎭ.
ᏦᎢᏁᏃ ᎨᏴᎢ ᎯᏗᎩᎵ ᏚᏙᎥ, ᎾᏍᎩ ᎠᏏᎵᏱ ᏅᏙ ᏗᎧᎸᎬ ᎢᏗᏢ ᏥᏭᏪᏯᏗᏍᏗ. ᏅᎩᏁᏃ ᎨᏴᎢ ᎾᏍᎩ ᏳᏇᏗ.
ᏱᎰᏩᏃ ᎤᏁᎳᏅᎯ ᎤᏯᏅᎮ ᏴᏫ ᎢᏗᏂ ᎠᏫᏒᏗᏱ ᎤᏪᎧᏁᎢ, ᎣᏍᏛ ᎢᏳᏩᏁᏗᏱ ᎠᎴ ᎤᎦᏘᏗᏍᏗᏱ.
ᏱᎰᎨᏩᏃ ᎤᏁᎳᏅᎯ ᎤᏁᏤᎴ ᏴᏫ ᎯᎠ ᏄᏪᏎᎢ:Ꮆ ᏂᎦᏛ ᏕᏈᎬ ᎠᏂ ᎠᏫᏒᏗᏱ ᏥᏕᏡᎦ ᏣᏁᎳᎩ ᏣᎵᏍᏓᏴᏗ ᎨᏎᏍᏗ;
ᎾᏍᎩᏂ ᎤᏓᏔᏅᎯ ᏥᏈᎦ ᎠᎦᏙᎥᎯᏍᏗ ᎣᏍᏛ ᎨᏒᎢ ᎠᎴ ᎤᏲ ᎨᏒᎢ, ᎥᏝ ᏣᎩᏍᏗ ᏱᎨᏎᏍᏗ, ᎾᎯᏳᏰᏃ ᎢᎦ ᎯᎬᎭ ᎤᏙᎯᏳᏒ ᏣᏲᎱᎯᏍᏗ ᎨᏎᏍᏗ.
ᏱᎰᏩᏃ ᎤᏁᎳᏅᎯ ᎯᎠ ᏄᏪᏎᎢ; ᎥᏝ ᏲᎯ ᎠᏍᎦᏯ ᎤᏩᏒᏉ ᏥᎩ; ᏓᏥᏲᏢᎾᏁᎵ ᎤᏍᏕᎸᎯᏙᎯ ᎤᏩᏒ ᏄᏍᏛᎢ.
ᏱᎰᏩᏃ ᎤᏁᎳᏅᎯ ᎦᏓ ᏚᏬᏢᏔᏁ ᏂᎦᎥ ᎡᎿᎢ, ᎠᎴ ᏂᎦᎥ ᎦᎸᎶ ᎠᏂᏃᎯᎵᏙᎯ, ᎾᏍᎩᏃ ᎠᏓᏫ ᏚᏘᏃᎮᎴᎢ ᎤᏙᎴᎰᎯᏍᏗᏱ ᎤᏚᎵᏍᎨ ᏄᏍᏛ ᏕᎪᏍᎬᎢ: ᏄᏍᏛᏃ ᎠᏓᏫ ᏕᎤᏬᎥᎢ ᏂᎦᎥ ᎬᏃᏛ, ᎾᏍᎩ ᏄᏍᏕ ᏚᏙᎡᎢ.
ᎠᏓᏫᏃ ᏚᏬᎡ ᏂᎦᏛ ᎦᎾᏝᎢ, ᎠᎴ ᎦᎸᎶ ᎠᏂᏃᎯᎵᏙᎯ, ᎠᎴ ᏂᎦᏛ ᎢᎾᎨ ᎡᎿᎢ;: ᎠᏓᏫᏍᎩᏂ ᎾᏲᎪ ᎤᏍᏕᎸᎯᏙᎯ ᎥᏝ ᏰᎮ ᎤᏩᏒ ᏄᏍᏛᎢ.
ᏱᎰᏩᏃ ᎤᏁᎳᏅᎯ ᎠᏍᏓᏯ ᎤᎸᏗᏱ ᏄᏩᏁᎴ ᎠᏓᏫ; ᎾᏍᎩᏃ ᎤᎸᏁᎢ; ᎿᏉᏃ ᏌᏉ ᎦᏄᎳᏥ ᎤᎸᎡᎴᎢ, ᎾᏍᎩᏃ ᎤᎸᎡᎸᎢ ᎤᏇᏓᎸ ᎤᏍᏚᏔᏁᎢ.
ᎾᏍᎩᏃ ᎦᏄᎳᏥ, ᎠᏍᎦᏯ ᎤᎸᎡᎸᎯ, ᏱᎰᏩ ᎤᏁᎳᏅᎯ ᎠᎨᏴ ᎤᏬᏢᏔᏁᎢ, ᎠᎴ ᎾᏍᎩ ᎠᏍᎦᏯ ᎤᏘᏃᎮᎴᎢ,
ᎠᏓᏫᏃ ᎯᎠ ᏄᏪᏎᎢ, ᎿᏉ ᎯᎠ ᎪᎳ ᏗᎩᎪᎶᎯ ᎤᏕᏅᎯ, ᎠᎴ ᎭᏫᏯ ᎠᎩᏫᏲᎯ ᎤᏕᏅᎯ; ᎾᏍᎩ ᎠᎨᏴ ᏕᎤᏙᎡᏍᏗ, ᎠᏍᎦᏲᎯᏰᏃ ᏅᏓᏳᎶᏒᎯ ᎾᏍᎩ.
ᎾᏍᎩᏃ ᎢᏳᏍᏗ ᎠᏍᎦᏯ ᏕᎬᏕᎨᏍᏗ ᎤᏙᏓ ᎠᎴ ᎤᏥ, ᎤᏓᎵᎢᏃ ᎠᏜᏫᏍᏗᏍᎨᏍᏗ, ᎾᏍᎩᏃ ᏌᏉᏉ ᎤᏂᏇᏓᎸᎢ ᎨᏎᏍᏗ.
ᎢᏧᎳᏃ ᏧᏂᏰᎸᎭ ᎨᏎᎢ, ᎠᏍᎦᏯ ᎠᎴ ᎤᏓᎵᎢ, ᎠᎴ ᎥᏝ ᏯᎾᏕᎰᏍᎨᎢ.
ᎠᏯᏙᎸᎢ 3
ᎢᎾᏛᏃ ᎤᏟ ᎠᏏᎾᏌᏂᏳ ᎨᏎᎢ, ᎡᏍᎦᏉ ᎾᏂᎥ ᎢᎾᎨ ᎠᏁᎯ ᏱᎰᏩ ᎤᏁᎳᏅᎯ ᏧᏬᏢᏅᎯ. ᎯᎠᏃ ᏄᏪᏎᎴ ᎠᎨᏴ; ᎤᏙᎯᏳᎯᏍᎪ ᎤᏁᎳᏅᎯ ᎯᎠ ᏄᏪᏒᎮ ᏞᏍᏗ ᏂᎦᏛ ᎠᏫᏒᏗᏱ ᏥᏕᏡᎦ ᎢᏍᏓᎵᏍᏓᏴᏔᏅᎩ.
ᎠᎨᏴᏃ ᎯᎠ ᏄᏪᏎᎴ ᎢᎾᏛ; ᏰᎵᏉ ᎦᏲᎩᏂᎩᏍᏗ ᎤᏓᏔᏅᎯ ᎠᏫᏒᏗᏱ ᏥᏕᏈᎦ.
ᎾᏍᎩᏂ ᎤᏓᏔᏅᎯ ᎠᏫᏒᏓᏱ ᎠᏰᎵ ᏥᏈᎦ ᎾᏍᎩ ᎤᏁᎳᏅᎯ ᎯᎠ ᏃᎩᏂᏪᏎᎸ; ᏞᏍᏗ ᎢᏍᏓᎵᏍᏓᏴᏔᏅᎩ ᎠᎴ ᏞᏍᏗ ᎢᏍᏓᏒᏂᎸᎩ, ᏱᏕᏍᏗᏲᎱᎯ ᎾᏏ.
ᎢᎾᏛᏃ ᎯᎠ ᏄᏪᏎᎴ ᎠᎨᏴ; ᎥᏝ ᎤᏙᎯᏳᏒ ᏱᏙᎨᏍᏗᏲᎢᎱᎯ;
ᎤᏁᎳᏅᎯᏰᏃ ᎠᎦᏔᎭ ᎾᎯᏳ ᎢᎦ ᎢᏍᏓᎵᏍᏓᏴᏔᏅᎭ ᎿᏉ ᏗᏍᏗᎦᏙᎵ ᏙᏛᎵᏍᏚᎢᏏ, ᎠᎴ ᎤᏁᎳᏅᎯ ᏄᏍᏛ ᎾᏍᎩᏯ ᏂᏍᏓᏍᏕᏍᏗ, ᎢᏍᏗᎦᏔᎮᏍᏗ ᎣᏍᏛ ᎠᎴ ᎤᏲᎢ.
ᎠᎨᏴᏃ ᎤᏙᎴᎰᏒ ᎾᏍᎩ ᏈᎬ ᎣᏏᏳ ᎠᎵᏍᏓᏴᏗ ᎨᏒᎢ, ᎠᎴ ᎤᏬᏚᎯᏳ ᎨᏒ ᏗᎧᏃᏗᏱ, ᎠᎴ ᎤᏚᎸᏗᏳ ᎨᏒ ᎥᎦᏔᎿᎢ ᎢᏳᏓᏛᏁᏗᏱ, ᎾᏍᎩ ᏈᎬ ᎤᏛ ᎤᏕᏎ ᎠᎴ ᎤᎨᎢ, ᎾᏍᏉᏃ ᎤᏁᎴ ᎤᏰᎯ, ᎾᏍᏉᏃ ᎾᏍᎩ ᎢᎤᎨᎢ.
ᎢᏧᎳᏃ ᏗᏂᎦᏙᎵ ᏚᎵᏍᏚᎢᏎᎢ, ᎠᎴ ᎤᎾᏙᎴᎨᏎ ᏧᏂᏰᎸᎭ ᎨᏒᎢ, ᏒᎦᏔᏃ ᎢᏳᏍᏗ ᏧᎦᏄᏓᏛᏅᎯ ᏚᏂᏰᏫᏎᎢ, ᎠᎴ ᏧᎾᏝᏌᏙ ᏚᏃᏢᏁᎢ.
ᎤᎾᏛᎦᏁᏃ ᎤᏃᏴᎬ ᏱᎰᏩ ᎤᏁᎳᏅᎯ ᎡᏙᎲ ᎠᏫᏒᏗᏱ ᏧᏴᏠ ᎤᏒᎯᏰᏱ, ᎠᏓᏫᏃ ᎠᎴ ᎤᏓᎵᎢ ᎠᏫᏒᏗᏱ ᏕᏡᎬᎢ ᎤᎾᏗᏍᎦᎳᏁᎴ ᏱᎰᏩ ᎤᏁᎳᏅᎯ.
ᏱᎰᏩᏃ ᎤᏁᎳᏅᎯ ᏭᏯᏅᎮ ᎠᏓᏫ, ᎭᏢᎮᏙᎭ? ᎤᏬᎭᎴᎢ.
ᎯᎠᏃ ᏄᏪᏎᎢ, ᎠᏆᏛᎦᏅᎩ ᎤᏃᏴᎬ ᎮᏙᎲ ᎠᏫᏒᏗᏱ, ᎠᎴ ᏥᏍᎦᎢᎲᎩ, ᎠᎩᏰᎸᎭᏰᏃ ᎨᏒᎩ; ᎠᏆᏗᏍᎦᎳᏅᎩᏃ.
ᎯᎠᏃ ᏄᏪᏎᎢ: ᎦᎪ ᎢᏣᏃᏁᎴ ᏣᏰᎸᎭ ᎨᏒᎢᎮ ᏥᎪ ᎢᏣᎬ ᎤᏓᏔᏅᎯ. ᏈᎬᎢ, ᏞᏍᏗ ᏣᎬᎩ ᏥᎬᏲᏎᎸᎩ?
ᎠᏍᎦᏯᏃ ᎯᎠ ᏄᏪᏎᎢ: ᎠᎨᏴ ᏥᏍᎩᎧᏁᎸᎩ ᎣᎩᏁᏓᏍᏗ, ᎾᏍᎩ ᎠᎩᏁᎸᎩ ᏈᎬ ᎤᏓᏔᏅᎯ, ᎠᎴ ᎠᎩᎬᎩ.
ᏱᎰᏩᏃ ᎤᏁᎳᏅᎯ ᎯᎠ ᏄᏪᏎᎴ ᎠᎨᏴ; ᎦᏙ ᎾᏍᎩ ᎯᎠ ᎢᏣᏛᏁᎸ? ᎠᎨᏴᏃ ᎯᎠ ᏄᏪᏎᎢ: ᎢᎾᏛ ᎠᎩᎶᏄᎮᎸᎩ, ᎾᏍᎩᏃ ᎠᎩᎬᎩ.
ᏱᎰᏩᏃ ᎤᏁᎳᏅᎯ ᎯᎠ ᏄᏪᏎᎴ ᎢᎾᏛ; ᎤᏟ ᎢᎦᎢ ᎡᏣᏍᎦᏨᎯ ᎡᏍᎦᏉ ᎾᏂᎥ ᏅᎩ-ᏗᏂᏅᏌᏗ ᎠᎴ ᎢᎾᎨ ᎠᏁᎯ, ᎾᏍᎩ ᏥᎿᏛᎦ ᏅᏓᎦᎵᏍᏙᏓ ᎭᏓᎾᏏᏂᏔᎮᏍᏗ, ᎠᎴ ᎦᏓ ᎯᎩᏍᎨᏍᏗ ᏂᎪᏰᎸ ᎲᏅᎢ.
ᎠᎴ ᏗᏍᏓᏓᏯᎦᎩᏳ. ᏅᏓᏍᏛᏴᏁᎵ ᏂᎯ ᎠᎴ ᎠᎨᏴ, ᎠᎴ ᏣᏁᏉᎥᎯ; ᎾᏍᎩ ᎯᏍᎪᎵ ᏓᏨᏂᎵ, ᏂᎯᏃ ᎦᏗᎨᏂ, ᏘᏂᎵ.
ᎯᎠᏃ ᏄᏪᏎᎴ ᎠᎨᏴ; ᎤᏣᏔᏅᎯ ᏓᎬᏁᏉᎡᎵ ᎡᎯᏍᏗ ᎨᏒ ᏴᏫ ᏕᎯᏁᏉᏍᎬᎢ: ᎡᎯᏍᏗ ᏣᏓᏅᏖᏍᏗ ᏗᏂᏲᎵ ᏕᎯᎾᏄᎪᏫᏍᎨᏍᏗ, ᎠᎴ ᏣᏰᎯ ᎯᏰᎳᏲᏍᎨᏍᏗ ᎠᎴ ᎾᏍᎩ ᏣᏁᏤᎵᏙᎯ ᎨᏎᏍᏗ.
ᎠᏓᏫᏃ ᎯᎠ ᏄᏪᏎᎴᎢ: ᏅᏓᎦᎵᏍᏙᏓ ᏣᏓᎵᎢ ᎧᏁᎬ ᏣᏛᏓᏍᏓ, ᎠᎴ ᏈᎬ ᎤᏓᏔᏅᎯ ᏥᎦ, ᏥᎬᏅᏍᏓᏕᎸᎩ, ᏞᏍᏗ ᏣᎬᎩ ᏥᎬᏲᏎᎸᎩ, ᎦᏙᎯ ᎠᏍᎦᏨᎯ ᏂᎦᎵᏍᏓ ᏂᎯ ᏅᏂᏌ; ᎤᏲ ᏣᏓᏅᏖᏍᏗ ᎾᎿ ᎤᏛᏒᎯ ᎯᎩᏍᎨᏍᏗ ᏂᎪᎯᎸ ᎲᏅᎢ.
ᎠᎴ ᎾᏍᏉ ᏥᏍᏚᏂᎩᏍᏗ ᎠᎴ ᏥᏥ ᏣᎵᏰᏁᎮᏍᏗ, ᏎᎸᏃ ᏠᎨᏏ ᎡᎯ ᎭᎵᏍᏓᏴᏗᏍᎨᏍᏗ.
ᎠᎴ ᏣᎸᎯ ᏣᎧᏛᎢ ᎦᏚ ᎯᎩᏯᎨᏍᏗ ᎬᏂ ᎦᏙᎯ ᏫᎯᎷᏥᏌᏅᎭ, ᎾᎿᏰᏃ ᏪᏣᏯᏅᏛ; ᎦᏓᏰᏃ ᏂᎯ, ᎠᎴ ᎦᏙᎯ ᏮᏛᎯᎷᏥᏌᏂ.
ᎠᏓᏫᏃ ᎢᏫ ᏚᏬᎡ ᎤᏓᎵᎢ, ᏂᎦᏛᏰᏃ ᏴᏫ ᏗᏅᏃᏛ ᎾᏍᎩ ᎤᏂᏥ ᎨᏎᎢ.
ᏱᎰᏩᏃ ᎤᏁᎳᏅᎯ ᎦᏁᎦ ᏚᏬᏢᏔᏁ ᎠᏓᏫ ᎠᎴ ᎤᏓᎵᎢ ᏧᎾᏄᏬᎢ ᎠᎴ ᎾᏍᎩ ᏚᏄᏬᎡᎢ.
ᏱᎰᏩᏃ ᎤᏁᎳᏅᎯ ᎯᎠ ᏄᏪᏎᎢ; ᎬᏂᏳᏉ ᏴᏫ ᎠᏴ ᏂᎦᏍᏛ ᎾᏍᎩᏯ ᏂᎦᎵᏍᏓ ᎤᎦᏙᎥᎯᏍᏗᏱ ᎣᏍᏛ ᎠᎴ ᎤᏲᎢ; Ꭷ ᏯᏌᎳᏛᎦᏰᏃ ᎤᏬᏰᏂ, ᎠᎴ ᏯᎩ ᎤᏓᏔᏅᎯ ᏈᎬ ᎬᏂᏛ ᎠᏓᏩᏛᎡᎯ, ᎠᎴ ᎾᏍᎩ ᏯᎦ, ᎠᎴ ᎠᏲᎱᏍᎩ ᏂᎨᏒᎾ ᏱᏂᎦᎵᏍᏓ.
ᎾᏍᎩᏃ ᎢᏳᏍᏗ ᏱᎰᏩ ᎤᏁᎳᏅᎯ ᎤᏄᎪᏫᏎ ᎢᏗᏂ ᎠᏫᏒᏗᏱ, ᎤᎶᎪᏗᏱ ᎦᏙᎯ ᏩᏥᏯᏅᎲᎢ.
ᎤᎨᎯᏙᎴᏃ ᏴᏫ; ᏚᏪᎧᏁᏃ ᎠᏂᎩᎷᏫ ᏗᎧᎸᎬ ᎢᏗᏢ ᎠᏫᏒᏗᏱ, ᎠᎴ ᎾᎿ ᏄᏩᏁᎴ ᎬᏩᏔᎷᎩᏍᎩ ᎠᏰᎳᏍᏗ-ᎦᏅᎯᏛ ᎤᏚᏫᏛ ᎠᎦᏔᎮᏍᎩ, ᎠᎦᏘᏰ ᎦᏅᏅ ᏈᎬ ᎠᏓᏩᏛᎡᎯ ᏫᎦᏅᏅᎢ.
ᎠᏯᏙᎸᎢ 4
ᎠᏓᏫᏃ ᎤᎦᏙᎥᏎ ᎢᏫ ᎤᏓᎵᎢ; ᎠᎴ ᎾᏍᎩ ᎤᏁᎵᏤᎢ, ᎠᎴ ᎤᎾᏄᎪᏫᏎ ᎨᏂ, ᎠᎴ ᎯᎠ ᏄᏪᏎᎢ, ᏱᎰᏩᏍᎩᏂ ᎠᎩᎧᏏ ᎠᏍᎦᏯ.
ᏔᎵᏁᏃ ᎤᏁᏄᎪᏫᏎ ᎤᏅᏟ ᎡᏈᎵ. ᎡᏈᎵᏃ ᎠᏫ ᏗᎦᏘᏯ ᎨᏎᎢ, ᎨᏂᏍᎩᏂ ᏠᎨᏏ ᏧᎸᏫᏍᏓᏁᎯ ᎨᏎᎢ.
ᎢᎸᎯᏳᏃ ᎢᏴᏛ ᎯᎠ ᏄᎵᏍᏔᏁᎢ, ᎨᏂ ᎤᏲᎮᎴ ᏱᎰᏩ ᎠᎵᏍᎪᎸᏔᏅᎯ ᎦᏙᎯ ᎤᏛᏒᎯ.
ᎡᏈᎵᏃ ᎾᏍᏉ ᎤᏲᎴ ᎤᏤᎵ ᎢᎬᏱᏱ ᏗᎨᎦᏅᏅᎯ ᎠᏫ ᎠᎴ ᎤᎵᏦᎯᏛ. ᏱᎰᏩᏃ ᏚᏓᏂᎸᏤ ᎡᏈᎵ ᎠᎴ ᎾᏍᎩ ᎤᎵᏍᎪᎸᏔᏅᎯ.
ᎨᏂᏍᎩᏂ ᎠᎴ ᎾᏍᎩ ᎤᎵᏍᎪᎸᏔᏅᎯ ᎥᏝ ᏱᏚᏓᏂᎸᏤᎢ. ᎨᏂᏃ ᎤᏣᏘ ᎤᏔᎳᏬᏎᎢ, ᎠᎴ ᎤᎧᏛ ᎡᎳᏗ ᏄᎵᏍᏔᏁᎢ.
ᏱᎰᏩᏃ ᎯᎠ ᏄᏪᏎᎴ ᎨᏂ, ᎦᏙᏃ ᎢᏣᏔᎳᏬᏍᎦ? ᎠᎴ ᎦᏙᏃ ᏣᎧᏛ ᎡᎳᏗ ᏂᎤᏍᏗ?
ᎢᏳᏰᏃ ᎣᏏᏳ ᏱᏂᏣᏛᏁᎸ, ᏝᏍᎪ ᏱᏙᎦᏰᏣᏓᏂᎸᎩ? ᎣᏏᏳᏃ ᏂᏣᏛᏁᎸᎾ ᏱᎩ, ᎠᏍᎦᏂ ᎦᎶᎯᏍᏗᏱ ᎦᏅᎦ. ᎠᎴᏃ ᏂᎯ ᏕᏣᎧᏂᏏᏍᎨᏍᏗ, ᎠᎴ ᎯᏁᏤᎵᏙᎯ ᎨᏎᏍᏗ.
ᎨᏂᏃ ᎤᎵᏃᎮᏔᏁ ᎤᏅᏟ ᎡᏈᎵ: ᎠᎴ ᎯᎠ ᏄᎵᏍᏔᏁᎢ, ᏠᎨᏏ ᎠᏁᏙᎲᎢ, ᎨᏂ ᏚᎦᏘᎸᏎ ᎤᏅᏟ ᎡᏈᎵ, ᎠᎴ ᎤᎴᎢ.
ᏱᎰᏩᏃ ᎯᎠ ᏄᏪᏎᎴ ᎨᏂ, ᎭᏢ ᎡᏣᏛᏟ ᎡᏈᎵ? ᎯᎠᏃ ᏄᏪᏎᎢ, Ꮭ ᏱᎩᎦᏔᎭ: ᏥᎪ ᎠᏴ ᎥᎩᏅᏟ ᏥᎦᏘᏯ?
ᎯᎠᏃ ᏄᏪᏎᎢ, ᎦᏙ ᏣᏛᏁᎸ? ᎦᏙᎯ ᎢᏴᏛ ᏗᏆᎵᏍᏓᏁ ᎡᏣᏅᏟ ᎤᎩᎬ.
ᎠᎴ ᎿᏉ ᎡᏣᏍᎦᏨᎯ ᎡᎶᎯ, ᎾᏍᎩ ᏧᏔᎶᏅ ᎡᏣᏅᏟ ᎤᎩᎬ ᏥᏣᏗᏔᏏ;
ᎢᏳᏃ ᎦᏙᎯ ᏕᎯᎶᎩᏍᎨᏍᏗ, ᎪᎯ ᎢᏳᏓᎴᏅᏛ ᎥᏝ ᎣᏍᏛ ᏱᏣᏛᎯᏎᎮᏍᏗ; ᎠᎴ ᏣᎵᏘᏛᏉ ᎠᎴ ᎾᎭᎴᏁᎯᏉ ᎨᏎᏍᏗ ᎡᎶᎯ.
ᎨᏂᏃ ᎯᎠ ᏄᏪᏎᎴ ᏱᎰᏩ, ᎠᎩᏍᏛᏗᏍᎬ ᎡᏉᎯᏉ; ᎥᏝ ᎾᏍᎩ ᏱᏂᎬᏂᎥ.
ᎬᏂᏳᏉ, ᎪᎯ ᎢᎦ ᏍᎩᎨᎯᏓ ᎡᎶᎯ; ᎠᎴ ᏂᎯ ᏗᏣᎧᎿᏂᏓᏍᏗᏱ ᎠᏆᏗᏍᎦᎴᏍᏗ; ᎠᎴ ᎠᏆᎵᏗᏛ ᎠᎴ ᎾᎦᎴᏁᎯ ᎨᏎᏍᏗ ᎡᎶᎯ; ᎠᎴ ᎯᎠ ᏅᏓᎦᎵᏍᏔᏂ, ᎩᎶᏉ ᎠᎩᏩᏛᎲᎭ ᎠᎩᎯᏍᏗ ᎨᏎᏍᏗ.
ᏱᎰᏩᏃ ᎯᎠ ᏄᏪᏎᎴᎢ, ᎢᏳᏃ ᎩᎶ ᎢᎠᎯᎮᏍᏗ ᎨᏂ, ᎦᎵᏉᎩ ᎢᏳᏩᎫᏗ ᎠᎦᏞᏤᏗ ᎨᏎᏍᏗ: ᎠᎴ ᏱᎰᏩ ᎤᏬᏪᎳᏁ ᎨᏂ, ᎾᏍᎩ ᎩᎶ ᏳᏩᏛᎲ ᎤᎯᏍᏗᏱᏉ ᏂᎨᏒᎾ.
ᎨᏂᏃ ᎤᏓᏅᎡᎴ ᏱᎰᏩ, ᎠᎴ ᏃᏗᏱ ᏭᏁᎳᏕᎢ, ᎾᏍᎩ ᎢᏗᏂ ᎨᏒ ᏗᎧᎸᎬ ᏫᏚᏳᎪᏛᎢ.
ᎨᏂᏃ ᎤᎦᏙᎥᏎ ᎤᏓᎵᎢ, ᎠᎴ ᎤᏁᎵᏤᎢ, ᎠᎴ ᎤᎾᏄᎪᏫᏎ ᎢᎾᎩ; ᎠᎴ ᎤᏪᏚᏁᎢ, ᎠᎴ ᎦᏚᎲ ᎤᏪᏥ ᏚᏙᎥ ᎢᎾᎩ ᏚᏬᏍᏔᏁᎢ.
ᎢᎾᎩᏃ ᎤᏪᏥ ᎢᎳᏗ ᎤᏕᏁᎢ: ᎠᎴ ᎢᎳᏗ ᎤᏪᏥ ᎻᎱᏤᎵ ᎤᏕᏁᎢ: ᎻᎱᏤᎵᏃ ᎤᏪᏥ ᎻᏚᏎᎵ ᎤᏕᏁᎢ: ᎻᏚᏎᎵᏃ ᎤᏪᏥ ᎴᎻᎩ ᎤᏕᏁᎢ.
ᎴᎻᎩᏃ ᎠᏂᏔᎵ ᏚᏓᏴᏎᎢ: ᏌᏉ ᎡᏓ ᏚᏙᎡᎢ, ᏐᎢᏃ ᏥᎳ ᏚᏙᎡᎢ.
ᎡᏓᏃ ᏤᏆᎵ ᎤᎾᏄᎪᏫᏎᎢ: ᎾᏍᎩᏃ ᎯᎠ ᏕᎦᎵᏦᏛ ᏗᎾᏁᎳᏗᏍᎩ, ᎠᎴ ᎤᏂᎾᏝᎾᎢ ᏥᎩ, ᎤᏂᏙᏓ ᎨᏎᎢ.
ᎤᏅᏟᏃ ᏧᏆᎵ ᏚᏙᎡᎢ; ᎾᏍᎩᏃ ᎯᎠ ᏗᎧᏃᎩᏍᏗ ᎠᎴ ᎠᏤᎷᎩ ᏗᏂᏃᎩᏍᏗᏍᎩ ᏥᎩ ᎤᏂᏙᏓ ᎨᏎᎢ.
ᏥᎳᏃ ᎾᏍᏉ ᏚᏆᎵ-ᎨᏂ ᎤᎾᏄᎪᏫᏎᎢ; ᎾᏍᎩ ᏗᎨᏲᎲᏍᎩ ᎨᏎ ᎠᏃᏢᏅᎥᏍᎩ ᏄᏓᎴᏒ ᎥᏣᏱ ᎠᎴ ᏔᎷᎩᏍᎩ ᎠᏃᏢᏅᎥᏍᎬᎢ: ᏚᏆᎵᎨᏂᏃ ᎤᏙ ᏁᎹ ᏚᏕᎢ.
ᎴᎻᎩᏃ ᎯᎠ ᏂᏚᏪᏎᎴ ᏧᏓᎵᎢ: ᎡᏓ ᎠᎴ ᏥᎳ, ᏍᏓᏛᎬᎦ ᏥᏁᎬᎢ, ᎴᎻᎩ ᏧᏓᎵᎢ, ᏍᏓᏛᏓᏍᏓ ᏥᏬᏂᏍᎬᎢ: ᎠᏍᎦᏯᏰᏃ ᏥᎸ ᎠᎩᏐᏅᏍᎬ ᏅᏓᎦᎵᏍᏙᏓ, ᎠᎴ ᎠᏫᏅ [ᏥᎸ] ᎡᎯᏍᏗ ᎾᏋᏁᎲ ᏅᏓᎦᎵᏍᏙᏓ.
ᎢᏳᏃ ᎨᏂ [ᎤᎸᎯ] ᎦᎵᏉᎩ ᎢᏳᏩᎫᏗ ᎠᎦᏞᏤᏗ ᎨᏎᏍᏗ, ᎴᎻᎩ [ᎤᎸᎯ] ᎦᎵᏆᏍᎪᎯ ᎦᎵᏉᎩ ᎢᏳᏩᎫᏗ ᎠᏎ ᎠᎦᏞᏤᏗ ᎨᏎᏍᏗ.
ᎠᏓᏫᏃ ᏔᎵᏁ ᎤᎦᏙᎥᏎ ᎤᏓᎵᎢ; ᎤᎾᏄᎪᏫᏎᏃ ᎤᏪᏥ ᎠᏧᏣ ᎠᎴ ᏎᏘ ᏚᏬᎡᎢ: [ᎯᎠᏰᏃ ᏄᏪᏎᎢ;] ᎤᏁᎳᏅᎯ ᎠᎩᎧᏁᎸ ᏅᏩᏓᎴ ᎠᏇᏥ ᎠᎩᏁᏟᏴᏍᏓᏁᎸ ᎡᏈᎵ, ᎾᏍᎩ ᎨᏂ ᏧᎸᎩ.
ᏎᏘᏃ ᎾᏍᏉ ᎤᏪᏥ ᎠᏧᏣ ᎤᏕᏁᎴᎢ ᎢᎾᏏᏃ ᏚᏬᎡᎢ: ᎿᏉᏃ ᎾᎯᏳ ᏴᏫ ᎤᎾᎴᏅᎮ ᏱᎰᏩ ᎤᎾᏓᏙᎵᏍᏓᏁᎴ ᏚᏙᎥ ᎤᏂᏁᎢᏍᏓᏁᎢ
ᎠᏯᏙᎸᎢ 5
ᎯᎠ ᎪᏪᎵ ᎬᏂᎨᏒ ᎢᎬᏁᎯ ᎠᏓᏫ ᏧᏁᏢᏔᏅᏒᎢ; ᎾᎯᏳ ᎢᎦ ᎤᏁᎳᏅᎯ ᏧᏬᏢᏁ ᏴᏫ, ᎤᏁᎳᏅᎯ ᎤᏩᏒ ᏄᏍᏛ ᏄᏩᏁᎴᎢ;
ᎠᏍᎦᏯ ᎠᎴ ᎠᎨᏴ ᏂᏚᏩᏁᎴᎢ: ᎠᎴ ᎣᏍᏛ ᏚᏁᏤᎵᎢ, ᎠᎴ ᎠᏓᏫ ᏚᏬᎡᎢ, ᎾᎯᏳ ᎢᎦ ᏚᏬᏢᏅ.
ᎠᎴ ᎠᏓᏫ ᎠᏍᎪᎯᏧᏈ ᏦᎠᏍᎪᎯ ᎢᏳᏕᏘᏴᏛ ᎡᎮᎢ, ᎿᏉᏃ ᎤᏪᏥ ᎤᏕᏁᎴᎢ, ᎤᏩᏒ ᎤᏰᎶᏎ ᎠᎴ ᎤᏩᏒ ᏄᏍᏛ ᏄᏍᏕᎢ, ᎠᎴ ᏎᏘ ᏚᏬᎡᎢ:
ᏂᎪᎯᎸᏃ ᎤᎴᏂᏙᎸ ᎠᏓᏫ, ᏅᏓᎬᏩᏓᎴᏅᏛ ᏎᏘ ᏧᏕᏁᎴᎢ, ᏁᎳᏧᏈ ᏄᏕᏘᏴᎮᎢ; ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎠᏓᏫ ᏐᎣᏁᎳᏧᏈ ᏦᎠᏍᎪᎯ ᏄᏕᏘᏴᎮᎢ: ᎿᏉᏃ ᎤᏲᎱᏎᎢ.
ᏎᏘᏃ ᎠᏍᎪᎯᏧᏈ ᎯᏍᎩᏃ ᎢᏳᏕᏘᏴᏛ ᎡᎮᎢ, ᎿᏉᏃ ᎢᎾᏏ ᎤᏕᏁᎴᎢ:
ᏎᏘᏃ ᎢᎾᏏ ᎤᏕᏁᎸ, ᎣᏂ ᏁᎳᏧᏈ ᎦᎵᏉᎩ ᎢᏳᏕᏘᏴᏛ ᎤᎴᏂᏙᎴᎢ; ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ:
ᏂᎪᎯᎸᏃ ᎤᎴᏂᏙᎸ ᏎᏘ ᏐᎣᏁᎳᏧᏈ ᏔᎳᏚ ᏄᏕᏘᏴᎮᎢ: ᎿᏉᏃ ᎤᏲᎱᏎᎢ.
ᎢᎾᏏᏃ ᏐᎣᏁᎳᏍᎪᎯ ᎢᏳᏕᏘᏴᏛ ᎡᎮᎢ, ᎿᏉᏃ ᎨᎢᎾᏂ ᎤᏕᏁᎴᎢ:
ᎢᎾᏏᏃ ᎨᎢᎾᏂ ᎤᏕᏁᎸ, ᎣᏂ ᏁᎳᏧᏈ ᏍᎩᎦᏚ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎢᎾᏏ ᏐᎣᏁᎳᏧᏈ ᎯᏍᎩ ᏄᏕᏘᏴᎮᎢ; ᎿᏉᏃ ᎤᏲᎱᏎᎢ:
ᎨᎢᎾᏂᏃ ᎦᎵᏆᏍᎪᎯ ᎢᏳᏕᏘᏴᏛ ᎡᎮᎢ, ᎿᏉᏃ ᏣᎮᎴᎵ ᎤᏕᏁᎴᎢ.
ᎨᎢᎾᏂᏃ ᎺᎮᎴᎵ ᎤᏕᏁᎸ, ᎣᏂ ᏁᎳᏧᏈ ᏅᎦᏍᎪᎯ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᏴᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎨᎢᎾᏂ ᏐᎣᏁᎳᏧᏈ ᎠᏍᎪᎯ ᏄᏕᏘᏴᎮᎢ; ᎿᏉᏃ ᎤᏲᎱᏎᎢ.
ᎺᎮᎴᎵᏃ ᏑᏓᎳᏍᎪᎯ ᎯᏍᎩᎦᎵ ᎢᏳᏕᏘᏴᏛ ᎡᎮᎢ, ᎿᏉᏃ ᏤᎳᏗ ᎤᏕᏁᎴᎢ;
ᎺᎮᎴᎵᏃ ᏤᎳᏗ ᎤᏕᏁᎸ, ᎣᏂ ᏁᎳᏧᏈ ᏦᎠᏍᎪᎯ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎺᎮᎴᎵ ᏁᎳᏧᏈ ᏐᎣᏁᎳᏍᎪᎯ ᎯᏍᎩ ᏄᏕᏘᏴᎮᎢ; ᎿᏉᏃ ᎤᏲᎱᏎᎢ.
ᏤᎳᏗᏃ ᎠᏍᎪᎯᏧᏈ ᏑᏓᎳᏍᎪᎯ ᏔᎵ ᎢᏳᏕᏘᏴᏛ ᎡᎮᎢ, ᎿᏉᏃ ᎢᎾᎩ ᎤᏕᏁᎴᎢ:
ᏤᎳᏗᏃ ᎢᎾᎩ ᎤᏕᏁᎸ, ᎣᏂ ᏁᎳᏧᏈ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᏤᎳᏗ ᏐᎣᏁᎳᏧᏈ ᏑᏓᎳᏍᎪᎯ ᏔᎵ ᏄᏕᏘᏴᎮᎢ, ᎿᏉᏃ ᎤᏲᎱᏎᎢ.
ᎢᎾᎩᏃ ᏑᏓᎳᏍᎪᎯ ᎯᏍᎩ ᎢᏳᏕᏘᏴᏛ ᎡᎮᎢ, ᎿᏉᏃ ᎻᏚᏏᎳ ᎤᏕᏁᎴᎢ:
ᎢᎾᎩᏃ ᎻᏚᏏᎳ ᎤᏕᏁᎸ, ᎣᏏ ᎤᏁᎳᏅᎯ ᎤᏁᏙᎴ ᏦᎢᏧᏈ ᏧᏕᏘᏴᏛ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎢᎾᎩ ᏦᎢᏧᏈ ᏑᏓᎳᏍᎪᎯ ᎯᏍᎩ ᏄᏕᏘᏴᎮᎢ.
ᎢᎾᎩᏃ ᎤᏁᎳᏅᎯ ᎤᏁᏙᎴᎢ; ᎠᎴ ᏅᏩᎵᏛᏔᏁᎢᏉ; ᎤᏁᎳᏅᎯᏕᏃ ᎤᏯᏅᎮᎢ.
ᎻᏚᏏᎳᏃ ᎠᏍᎪᎯᏧᏈ ᏁᎳᏍᎪᎯ ᎦᎵᏉᎩ ᎢᏳᏕᏘᏴᏛ ᎡᎮᎢ, ᎿᏉᏃ ᎴᎹᎩ ᎤᏕᏁᎴᎢ.
ᎻᏚᏏᎳᏃ ᎴᎹᎩ ᎤᏕᏁᎸ, ᎣᏂ ᎦᎵᏉᎩᏧᏈ ᏁᎳᏍᎪᎯ ᏔᎵ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎻᏚᏏᎳ ᏐᎣᏁᎳᏧᏈ ᏑᏓᎳᏍᎪᎯ ᏐᎣᏁᎳ ᏄᏕᏘᏴᎮᎢ, ᎿᏉᏃ ᎤᏲᎱᏎᎢ.
ᎴᎹᎩᏃ ᎠᏍᎪᎯᏧᏈ ᏁᎳᏍᎪᎯ ᏔᎵ ᎢᏳᏕᏘᏴᏛ ᎡᎮᎢ, ᎿᏉᏃ ᎤᏪᏥ ᎠᏧᏣ ᎤᏕᏁᎴᎢ:
ᏃᏯᏃ ᏚᏬᎡᎢ, ᎯᎠ ᏄᏪᏎᎢ, ᎾᏍᎩᏍᎩᏂ ᎯᎠ ᏓᎩᎦᎵᏍᏓᏗ ᎪᎱᏍᏗ ᎢᏓᏛᏁᎲ ᎠᎴ ᏗᎪᏰᏂ ᎬᏗ ᏕᎩᎸᏫᏍᏓᏁᎲᎢ, ᏅᏗᎦᎵᏍᏙᏗ ᎦᏙᎯ ᏱᎰᏩ ᎤᏍᎦᏨᎯ ᏥᎩ.
ᎴᏑᎩᏃ ᏃᏯ ᎤᏕᏁᎸ, ᎣᏂ ᎯᏍᎩᏧᏈ ᏐᎣᏁᎳᏍᎪᎯ ᎯᏍᎩ ᎢᏳᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏂᎪᎯᎸᏃ ᎤᎴᏂᏙᎸ ᎴᎹᎩ ᎦᎵᏉᎩᏧᏈ ᎦᎵᏆᏍᎪᎯ ᎦᎵᏉᎩ ᏄᏕᏘᏴᎮᎢ; ᎿᏉᏃ ᎤᏲᎱᏎᎢ.
ᏃᏯᏃ ᎯᏍᎩᏧᏈ ᎢᏳᏕᏘᏴᏛ ᎨᏎᎢ: ᎿᏉᏃ ᏃᏯ ᏧᏪᏥ ᏎᎻ ᎠᎴ ᎭᎻ ᎠᎴ ᏤᏡᏛ ᎬᏩᏕᏁᎴᎢ.
ᎠᏯᏙᎸᎢ 6
ᎯᎠᏃ ᏄᎵᏍᏔᏁᎢ, ᎿᏉ ᏴᏫ ᎤᎾᎴᏅᎲ ᎠᏂᎪᏓᏗᏍᎬ ᎡᎶᎯ, ᎠᎴ ᏧᏁᏥ ᎠᏂᎨᏴ ᎬᏩᎾᏕᏁᎸ,
ᎾᏍᎩ ᎤᏁᎳᏅᎯ ᏧᏪᏥ ᏚᏂᎪᎮ ᏴᏫ ᏧᏁᏥ ᎠᏂᎨᏴ, ᏧᏃᏚᎯᏳ ᎨᏒᎢ: ᎠᎴ ᎾᏍᎩ ᏚᎾᏓᏴᏎ ᏫᏂᎥ ᏚᎾᏑᏰᏒᎢ.
ᏱᎰᏩᏃ ᎯᎠ ᏄᏪᏎᎢ, ᎠᏆᏓᏅᏙᎩ ᎥᏝ ᏂᎪᎯᎸ ᏴᏫᎯ ᏰᎮᏍᏗ, ᎤᏇᏓᎵᏉᏰᏃ ᎾᏍᎩ; ᎠᏎᏃ ᎠᏍᎪᎯᏧᏈ ᏔᎳᏍᎪᎯ ᎠᏏ ᏄᏕᏘᏱᏍᎨᏍᏗ.
ᏧᏂᎵᎦᎳᏃ ᎾᎯᏳ ᎠᏁᎮ ᎡᎶᎯ; ᎠᎴ ᎾᏍᏉ ᎣᏂ ᎤᏁᎳᏅᎯ ᏧᏪᏥ ᏚᎾᏓᏰᏅ ᏴᏫ ᏧᏁᏥ ᎠᏂᎨᏴ, ᎠᎴ ᏗᏂᏲᎵ ᏕᎬᏩᏂᎾᏄᎪᏫᏎᎸ, ᎾᏍᎩ ᎯᎠ ᎤᏣᏘ ᏧᎾᎵᏂᎩᏗᏳ ᎨᏎᎢ, ᎾᏍᎩ ᎡᏘ ᏗᏂᏃᏣᎵ ᎠᏂᏍᎦᏯ ᎨᏎᎢ;
ᎠᎴ ᏱᎰᏩ ᎤᎪᎮ ᎤᏣᏘ ᎤᏁᎫᎯᏳ ᎨᏒ ᏴᏫ ᎡᎶᎯ, ᎠᎴ ᏂᎦᎥ ᎤᎾᏫᏱ ᎠᏓᏅᏖᏍᎬ ᎯᎠ ᏄᏍᏕᏍᏗ ᎡᎵᏍᎬ ᎤᏲᏉ ᎨᏒ ᏂᎪᎯᎸᎢ.
ᎠᎴ ᏱᎰᏩ ᎤᏲ ᎤᏰᎸᏁ ᎡᎶᎯ ᏴᏫ ᎤᏬᏢᏅᎢ, ᎠᎴ ᎡᎯᏍᏗᏳ ᎤᏓᏅᏓᏕ ᎤᎾᏫᏱ ᎢᏴᏛ.
ᏱᎰᏩᏃ ᎯᎠ ᏄᏪᏎᎢ, ᏴᏫ ᏓᏥᏛᏔᏂ ᎡᎶᎯ ᎡᎲᎢ ᎾᏍᎩ ᏥᏲᏢᏅᎯ ᏥᎩ; ᏴᏫ, ᎠᎴ ᎾᏍᏉ ᏅᎩᏗᏂᏅᏌᏗ, ᎠᎴ ᎠᎾᏓᎾᏏᏂᏙᎯ, ᎠᎴ ᎦᎸᎶᎢ ᎠᏂᏃᎯᎵᏙᎯ; ᎤᏲᏰᏃ ᏥᏰᎸᏍᎦ ᎦᏥᏲᏢᏅᎢ.
ᏃᏯᏍᎩᏂ ᏱᎰᏩ ᎤᏪᏙᎵᏍᏗ ᏧᎧᏃᏗᏱ ᎤᏩᏛᎮᎢ.
ᎯᎠᏃ ᎾᏍᎩ ᏃᏯ ᏧᏁᏢᏔᏅᏒᎢ: ᏃᏯ ᎤᏓᏅᏘᏳ ᎨᏎᎢ, ᎠᎴ ᎾᏍᎦᏅᎾ ᎨᏎ ᎡᎲ ᎾᎯᏳ ᏣᏁᎮᎢ, ᎠᎴ ᏃᏊ ᎤᏁᎳᏅᎯ ᎤᏁᏙᎴᎢ.
ᏃᏯᏃ ᏦᎢ ᏧᏪᏥ ᎬᏩᏕᏁᎴᎢ, ᏎᎻ, ᎠᎴ ᎭᎻ, ᎠᎴ ᏤᏈᏛ.
ᎠᎴ ᎡᎶᎯ ᎤᏲᏨᎯ ᎨᏎ ᎤᏁᎳᏅᎯ ᏓᎧᏂᏍᎬᎢ, ᎠᎴ ᎤᏲ ᎢᏗᏓᏛᏁᏗ ᎨᏒ ᎤᎧᎵᏨᎯ ᎨᏎ ᎡᎶᎯ.
ᎤᏁᎳᏅᎯᏃ ᏚᎧᎿᏁ ᎡᎶᎯ, ᎠᎴ ᎬᏂᏳ ᎤᏲᏨᎯ ᎨᏎᎢ, ᏂᎦᏗᏳᏰᏃ ᎤᏇᏓᎵ ᎤᏲᏍᏔᏅᎯ ᎨᏎ ᎡᎲᎢ ᎡᎶᎯ.
ᎤᏁᎳᏅᎯᏃ ᎯᎠ ᏄᏪᏎᎴ ᏃᏯ, ᎿᏉ ᎤᎵᏍᏆᏕᎵᎯᏍᏗ ᎨᏒ ᏂᎦᏗ ᎤᏇᏓᎵ ᎠᎩᏍᏆᎸᎡᎵᎦ: ᎡᎶᎯᏰᏃ ᎤᏂᎧᎵᎸᎯ ᎢᎩ ᎤᏲ ᎢᏗᏓᏛᏁᏗ ᎨᏎᎢ, ᎠᎴ ᎬᏂᏳᏉ, ᏓᎦᏥᏯᏠᏍᏔᏂ ᏥᏲᏍᏗᏍᎬ ᎡᎶᎯ.
ᏨᏒ ᎭᏓᏙᏢᎾᏏ ᏥᏳ, ᎠᏥᎾ ᎰᏢᏓ. ᏕᎧᏅᏑᎴᏍᏗ ᎭᏫᏂ ᏥᏳᎯ, ᎠᎴ ᎠᏜ ᏘᏅᎵᏰᎢ ᎭᏫᏂ ᎠᎴ ᎦᏚᎢᏗᏢᎢ.
ᎯᎠᏃ ᏄᏍᏗᏓᏁᏍᏗ ᏙᏢᏂ. ᏦᎢᏧᏈ ᎢᏯᎩᏳᏍᏈᏛ ᏂᎦᏅᎯᏎᏍᏗ ᏥᏳ, ᎯᏍᎦᏍᎪᎯᏃ ᎢᏯᎩᏳᏍᏈᏛ ᎾᏯᏛᎡᏒᏍᏗ, ᏦᎠᏍᎪᎯᏃ ᎢᏯᎩᏳᏍᏈᏛ ᏄᏅᏪᎡᏍᏗ.
ᎠᎴ ᎠᏦᎳᏅ ᏘᏔᎴᏏ ᏥᏳᎯ, ᎠᎴ ᏌᏉ ᎢᏯᎩᏳᏍᏈᏛ ᎦᎸᎳᏗᏢ. ᏘᏍᏆᏗᎵ, ᎦᎶᎯᏍᏗᏱᏃ ᎠᏍᏆᎨᏂ ᏥᏳᎯ ᏘᏔᎴᏍᏔᏂ, ᎠᎴ ᎡᎳᏗ, ᎠᎴ ᏔᎵᏁ, ᎠᎴ ᏦᎢᏁ ᎾᏲᏓᏝᎲ ᏅᏛᏁᎵ.
ᎠᎴ ᎬᏂᏳᏉ ᎠᏴ ᏓᏥᏃᎤᎪᏔᏂ ᎡᎶᎯ, ᏥᏛᏗᏍᎬ ᏂᎦᏗ ᎤᏇᏓᎵ, ᎾᏍᎩ ᎬᏬᎳᏕᏍᎬ ᏥᎬᎿᏗᏍᏙᏗ, ᎾᏍᎩ ᎦᎸᎶ ᎡᎳᏗᏢ ᏤᎭ, ᎠᎴ ᏂᎦᏗᏳ ᎡᎶᎯ ᏤᎿᎠ ᏓᎦᎵᏬᏦᏂ.
ᏂᎯᏍᎩᏂ ᎤᎵᏂᎩᏛ ᏓᎬᏚᎢᏍᏓᏁᎵ; ᎠᎴ ᏥᏳᎯ ᏓᏥᏴᎵᎵ, ᏂᎯ, ᎠᎴ ᏗᏤᏥ, ᎠᎴ ᏣᏓᎵᎢ, ᎠᎴ ᏗᏤᏥ ᏧᎾᏓᎵᎢ.
ᎠᎴ ᏥᏄᎾᏓᎴ ᏗᏅᏃᏛ ᏂᎦᏗ ᎤᏂᏇᏓᎵ ᏥᎩ, ᏔᎵᎭ ᏥᏄᎾᏓᎴ ᏙᏘᏴᏔᏂᎵ ᏥᏳᎯ, ᏂᎯ ᎢᏧᎳᎭ ᏕᏨᏁᏍᏗ, ᎠᏨᏯ ᎠᎴ ᎠᎩᏏ ᎨᏎᏍᏗ.
ᎠᎴ ᎠᏂᏃᎯᎵᏙᎯ ᎤᏂᏠᏱᎭ ᎨᏒᎢ, ᎠᎴ ᏅᎩ-ᏗᏂᏅᏌᏗ ᎤᏂᏠᏱᎭ ᎨᏒᎢ, ᎠᎴ ᎾᏂᎥ ᎡᎶᎯ ᎠᎾᏓᎾᏏᏂᏙᎯ ᎤᏂᏠᏱᎭ ᎨᏎᎢ, ᎠᏂᏔᎵᎭ ᏄᎾᏓᎴᏒ ᏓᎨᏣᎷᏤᎵ, ᏓᏅᏅ ᏘᏍᏆᏂᎪᏓᏁᏗᏱ.
ᎠᎴ ᏘᏰᏏ ᏂᎦᎥ ᏄᏓᎴᏒ ᎠᎵᏍᏓᏴᏗ ᎠᎩᏍᏗ ᏥᎩ, ᎠᎴ ᏘᏟᏌᏂ; ᎢᏣᎵᏍᏓᏴᏗ ᎨᏎᏍᏗ ᏂᎯ ᎠᎴ ᏕᎭᏘᏁᎲᎢ.
ᎯᎠᏃ ᎾᏍᎩ ᏄᏛᏁᎴ ᏃᏊ; ᏂᎦᏗ ᏄᏍᏛ ᎤᏁᏤᎸ ᎤᏁᎳᏅᎯ, ᎾᏍᎩ ᏄᏛᏁᎴᎢ.
ᎠᏯᏙᎸᎢ 7
ᏱᎰᏩᏃ ᎯᎠ ᏄᏪᏎᎴ ᏃᏯ, Ꭷ ᎭᏣᎥᎦ ᏥᏳᎯ, ᏂᎯ ᎠᎴ ᏂᎦᏗ ᏕᏣᏓᏘᎿᎥᎢ; ᏂᎯᏰᏃ ᎬᎪᎡᎸ ᏚᏳᎪᏛ ᎮᎲ ᎠᏴ ᏥᎦᏔᎲᎢ ᎯᎠ ᎾᏍᎩ ᎠᏁᎲᎢ.
ᎾᏂᎥᏃ ᏅᎩ ᏗᏂᏅᏌᏗ ᎠᏂᎦᏓᎭ ᏂᎨᏒᎾ ᎦᎵᏉᎩ ᎢᏯᏂᎢᏛᎭ ᏕᎯᏴᏔᏅᎭ, ᎠᏨᏯ ᎠᎴ ᎤᏤᎵ ᎠᎩᏏ; ᎠᎴ ᏅᎩᏗᏂᏅᏌᏗ ᎠᏂᎦᏓᎭ ᏥᎩ ᎠᏂᏔᎵᎭ, ᎠᏨᏯ ᎠᎴ ᎤᏤᎵ ᎠᎩᏏ.
ᎠᎴ ᎾᏍᏉ ᎦᎸᎶ ᎠᏂᏃᎯᎵᏙᎯ ᎦᎵᏉᎩ ᎢᏯᏂᎢᏛᎭ, ᎠᏨᏯ ᎠᎴ ᎠᎩᏏ, ᏓᏅᏅ ᏘᏍᏆᏂᎪᏓᏁᏗᏱ ᎾᏍᎩ ᎤᏂᏁᏉᎢᏍᏗᏱ ᎡᎶᎯ ᏂᎬᎾᏛ ᎦᏚᎢ.
ᎠᏏᏰᏃ ᎦᎵᏉᎩ ᎢᏳᏒᎯ, ᎿᏉ ᏓᏥᎦᏃᏔᏂ ᎡᎶᎯ ᏅᎦᏍᎪᎯ ᏧᏙᏓᏆᏛ ᎠᎴ ᏅᎦᏍᎪᎯ ᏧᏒᎯᏛ:; ᏄᏓᎴᏒᏃ ᎬᏃᏛ ᎠᏉᏢᏅᎯ ᏥᎩ ᏓᏥᏛᏔᏃᏂ ᎡᎶᎯ ᏂᎬᎾᏛ ᎦᏚᎢ.
ᏃᏯᏃ ᎾᏍᎩᏯ ᏄᏛᏁᎴ ᏱᎰᏩ ᏄᏍᏛ ᎤᏁᏤᎸᎢ.
ᏃᏯᏃ ᏑᏓᎵᏧᏈ ᎢᏳᏕᏘᏴᏛ ᎨᏎᎢ, ᎾᎯᏳ ᏥᏚᏃᎱᎦᏁ ᎡᎶᎯ.
ᏃᏯᏃ ᎤᏣᏁ ᏥᏳᎯ, ᎠᎴ ᎾᏍᏉ ᏧᏪᏥ, ᎠᎴ ᎤᏓᎵᎢ, ᎠᎴ ᏧᏪᏥ ᏧᎾᏓᎵᎢ, ᏅᏗᎦᎵᏍᏙᏗᏍᎨ ᎠᎹ ᏕᎦᏃᎱᎩᏍᎬᎢ.
ᎠᎴ ᎠᏂᎦᏓᎭ ᏂᎨᏒᎾ ᏅᎩ-ᏗᏂᏅᏌᏗ, ᎠᎴ ᎠᏂᎦᏓᎭ ᏅᎩ-ᏗᏂᏅᏌᏗ, ᎠᎴ ᎠᏂᏃᎯᎵᏙᎯ, ᎠᎴ ᏄᎾᏓᎴᏒ ᎦᏙᎯ ᎠᎾᏓᎾᏏᏂᏙᎯ,
ᎠᏂᏔᎵᎭ ᏫᎬᏩᏣᏁᎵᎴ ᏃᏯ ᏥᏳᎯ; ᎠᏨᏯ ᎠᎴ ᎠᎩᏏ, ᎾᏍᎩᏯ ᏄᏍᏛ ᎤᏁᎳᏅᎯ ᎤᏁᏤᎸ ᏃᏯ.
ᏱᎠᏃ ᏄᎵᏍᏔᏁ ᎦᎵᏉᎩ ᏫᏄᏒᎸ, ᎿᏉ ᎠᎹ ᎦᏃᎱᎩᏍᎨ ᎡᎶᎯ.
ᏑᏓᎵᏧᏈᏁᏃ ᎤᏕᏘᏴᏌᏗᏒ ᎡᎲ ᏃᏯ, ᏔᎵᏁ ᎧᎸᎢ, ᎦᎵᏆᏚᏏᏁ ᎢᎪᎯ ᎧᎸᎢ, ᎾᎯᏳᏉ ᎢᎦ ᏂᎦᏗ ᏕᎦᏄᎪᎬ ᎡᏆ ᎠᏍᏛᎩ ᎨᏒ ᏚᏔᏍᎩᏎᎢ, ᎠᎴ ᎠᏦᎳᏅ ᏚᎵᏍᏚᎢᏎ ᎦᎸᎶᎢ.
ᎠᎴ ᏅᎦᏍᎪᎯ ᏧᏙᏓᏆᏛ ᎠᎴ ᏅᎦᏍᎪᎯ ᏧᏒᎯᏛ ᎤᎦᎿᏁ ᎡᎶᎯ.
ᎾᎯᏳᏉ ᎢᎦ ᏃᏯ, ᎠᎴ ᏎᎻ, ᎠᎴ ᎭᎻ, ᎠᎴ ᏤᏈᏛ, ᏃᏯ ᏧᏪᏥ, ᎠᎴ ᏃᏯ ᎤᏓᎵᎢ, ᎠᎴ ᏧᏪᏥ ᏧᎾᏓᎵᎢ ᏦᎢ ᎢᏯᏂᏛ, ᎤᎾᏣᏁ ᏥᏳᎯ;
ᎾᏍᎩ [ᎤᎾᏣᏁᎢ,] ᎠᎴ ᎾᏂᎥ ᏅᎩ-ᏗᏂᏅᏌᏗ ᎤᏂᏠᏱᎭ ᎨᏒᎢ, ᎠᎴ ᏂᎦᏗ ᎦᎾᏝᎢ ᏧᏂᏠᏱᎭ ᎨᏒᎢ, ᎠᎴ ᎾᏂᎥ ᎠᎾᏓᎾᏏᏂᏙᎯ ᎾᏍᎩ ᎡᎶᎯ ᏣᎾᏓᎾᏏᏂᏙᎰᎢ, ᎾᏍᎩ ᎤᏂᏠᏱᎭ ᎨᏒᎢ, ᎠᎴ ᎾᏂᎥ ᎠᏂᏃᎯᎵᏙᎯ ᎤᏂᏠᏱᎭ ᎨᏒᎢ, ᎠᎴ ᎾᏂᎥ ᏥᏍᏆ ᏧᏓᎴᏅᏛ ᏗᏃᏯᏗ ᏥᎩ.
ᎠᎴ ᏃᏯ ᏫᎬᏩᏣᏁᎴ ᏥᏳᎯ, ᎠᏂᏔᎵᎭ ᎾᏂᎥ ᎤᏂᏇᏓᎵ ᎨᏒᎢ, ᎾᏍᎩ ᎠᏅᏬᎳᏕᏍᎬ ᏥᏓᏅᎿᏗᏍᏙᏗ.
ᎠᎴ ᎾᏍᎩ ᏭᎾᏣᏅᎯ, ᎠᏨᏯ ᎠᎴ ᎠᎩᏏ ᎤᎾᏣᏁ ᎾᏂᎥ ᎤᏂᏇᏓᎵ ᎨᏒᎢ, ᎾᏍᎩᏯ ᏄᏍᏛ ᎤᏁᎳᏅᎯ ᎤᏁᏤᎸᎢ; ᎠᎴ ᏱᎰᏩ ᎤᏍᏚᏁᎢ.
ᎠᎴ ᏅᎦᏍᎪᎯ ᏧᏒᎯᏛ ᎦᏃᎱᎩᏍᎨ ᎡᎶᎯ, ᎠᎴ ᎠᎹ ᎧᏁᏉᏥᏎᏉ, ᎠᎴ ᎤᏲᎷᏔᏁ ᏥᏳ, ᎠᎴ ᎦᏙᎯ ᎦᎸᎳᏗᏢ ᎤᎵᏌᎳᏓᏁᎢ.
ᎠᎴ ᎡᎶᎯ ᎦᏃᎱᎩᏍᎨᎢ, ᎠᎴ ᎠᎹ ᎤᏣᏘ ᎤᏁᏉᏂᏥᎴᎢ:; ᎠᎴ ᏥᏳ ᎠᎹᏱ ᎦᏚ ᎤᏲᎷᏩᏕᎨᎢ.
ᎠᎴ ᎦᏃᎱᎩᏍᎬ ᎤᏣᏔᏅᎯ ᎤᏁᏉᏥᎴ ᎡᎶᎯ; ᎠᎴ ᏂᎦᏗᏳ ᎢᏅ ᎢᏗᎦᏘ ᏙᏓᎸ ᏂᎬᎾᏛ ᎦᎸᎶ ᎭᏫᏂᏗᏢ ᏚᏭᏢᏔᏁᎢ.
ᎯᏍᎩᎦᏚ ᎢᏯᎩᏳᏍᏈᏛ ᏄᎶᏤ ᎠᎹ, ᎠᎴ ᏙᏓᎸ ᏚᏭᏢᏔᏁᎢ.
ᎠᎴ ᏂᎦᏗᏳ ᎤᏂᏇᏓᎵ ᎨᏒ ᏚᏂᎵᏬᏤ ᎾᏍᎩ ᎡᎶᎯ ᎠᎾᎵᏖᎸᎲᏍᎩ ᏥᎩ, ᎠᏂᏃᎯᎵᏙᎯ, ᎠᎴ ᏅᎩ ᏗᏂᏅᏌᏗ, ᎠᎴ ᏗᏅᏃᏛ, ᎠᎴ ᎾᏂᎥ ᎠᎾᏓᎾᏏᏂᏙᎯ ᏥᎩ, ᎾᏍᎩ ᎡᎶᎯ ᏣᎾᏓᎾᏏᏂᏙᎭ, ᎠᎴ ᏴᏫ ᎾᏂᎥᎢ;
ᎾᏍᎩ ᎾᏂᎥ ᏗᏃᏴᏐᎵ ᎠᏅᏬᎳᏕᏍᎬ ᏥᏓᏅᎿᏗᏍᏙᏗ, ᏂᎦᏗᏳ ᎾᏍᎩ ᎦᏙᎯ ᎤᎧᏲᏛᎯ ᎠᏁᎯ ᏥᎩ, ᏚᏂᎵᏬᏤᎢ.
ᎠᎴ ᏂᎦᏗᏳ ᏧᎾᏓᎴᏅᏛ ᎨᏥᏛᏔᏁᎢ, ᎾᏍᎩ ᎦᏙᎯ ᎦᏚᎢ ᎠᏁᎯ, ᏴᏫ, ᎠᎴ ᏅᎩᏗᏂᏅᏌᏗ, ᎠᎴ ᎠᎾᏓᎾᏏᏂᏙᎯ, ᎠᎴ ᎦᎸᎶ ᎠᏂᏃᎯᎵᏙᎯ; ᎾᏍᎩ ᎨᏥᏛᏔᏁ ᎡᎶᎯ; ᏃᏯᏃ ᎤᏩᏒ ᎤᎵᏃᎯᏰᎢ, ᎾᏃ ᎾᏍᎩ ᎢᏧᎳᎭ ᏥᏳᎯ ᎤᎾᏣᏅᎯ.
ᎠᎴ ᎦᏃᎱᎩᏍᎬ ᎧᏁᏉᏥᏎ ᎡᎶᎯ ᎠᏍᎪᎯᏧᏈ ᎯᏍᎦᏍᎪᎯ ᏧᏒᎯᏛ.
ᎠᏯᏙᎸᎢ 8
ᎤᏁᎳᏅᎯᏃ, ᎤᏅᏓᏕ ᏃᏯ, ᎠᎴ ᎾᏂᎥ ᏗᏅᏃᏛ ᎨᏒᎢ, ᎠᎴ ᏂᎦᏗᏳ ᏅᎩ-ᏗᏂᏅᏌᏗ ᎾᏍᎩ ᏥᏳᎯ ᏧᎾᏣᎡᎢ; ᎤᏁᎳᏅᎯᏃ ᏄᏩᏂᏌᏁ ᎤᏃᎸᏁ ᎡᎶᎯ, ᎠᎴ ᎠᎹ ᎦᏅᏬᏍᎨᎢ.
ᎠᎴ ᎾᏍᏉ ᎠᏍᏛᎩ ᎨᏒ ᏕᎦᏄᎪᎬᎢ, ᎠᎴ ᎠᏦᎳᏅ ᎦᎸᎶᎢ ᏚᎵᏍᏚᏁᎢ, ᎠᎴ ᎦᎸᎳᏗ ᏗᎦᏍᎬ ᎠᏥᎾᎯᏍᏔᏁᎢ.
ᎠᎴ ᎠᎹ ᏂᎪᎯᎸ ᎠᏓᏅᏍᎨ ᎡᎶᎯ; ᎠᏍᎪᎯᏧᏈᏃ ᎯᏍᎦᏍᎪᎯ ᏫᏄᏒᎸ ᎿᏉ ᎦᏅᏬᏍᎨ ᎠᎹ.
ᏥᏳᏃ ᎦᎵᏉᎩᏁ ᎧᎳᏩᏗᏒ ᎦᎵᏆᏚᏏᏁ ᎢᎪᎯ ᎤᏝᏗᏤ ᎠᎳᎳᏗ ᏙᏓᎸᎢ.
ᎠᎴ ᎠᎹ ᎠᎦᏲᎶᏍᎨ ᏂᎪᎯᎸ ᎠᏍᎪᎯᏁ ᎧᎸᎢ ᎢᏯᏍᏗ; ᎠᏍᎪᎯᏁᏃ ᎧᎸᎢ, ᎢᎬᏱᏱᏉ ᎢᎪᎯ ᎾᏍᎩ ᎧᎸᎢ ᏙᏓᎸ ᏧᏍᎪᎵ ᏗᎬᎪᏩᏛᏗ ᎢᎨᏎᎢ.
ᎯᎠᏃ ᏄᎵᏍᏔᏁ ᏅᎦᏍᎪᎯ ᏫᏄᏒᎸ, ᎾᏍᎩ ᏃᏯ ᎠᏦᎳᏅ ᎤᏍᏚᎢᏎ ᏥᏳᎯ ᎾᏍᎩ ᏧᏬᏢᏁᎢ;
ᎠᎴ ᎪᎳᏅ ᎤᏅᏎᎢ, ᎾᏍᎩ ᎤᏄᎪᏨ ᎠᏨᏏᏰᏍᎨᎢ ᎬᏂ ᎠᎹ ᎤᎧᏲᏐᏅ ᎡᎶᎯ.
ᎠᎴ ᎾᏍᏉ ᎢᎤᏅᏎ ᎫᎴᏗᏍᎪᏂᎯ ᎤᏙᎴᎰᎯᏍᏗᏱ ᎠᎹ ᎤᏅᏬᏒ ᎦᏙᎯ ᎠᎴ ᏄᏅᏬᏒᎾ ᎨᏒᎢ;
ᎠᏎᏃ ᎫᎴ-ᏗᏍᎪᏂᎯ ᎤᏠᏤᏉ ᎢᎸᎯᏢ ᏧᎳᏏᏗᏱ, ᎠᎴ ᎢᎤᏣᏁᎵᎴ ᏔᎵᏁ ᏥᏳᎯ, ᎠᎹᏰᏃ ᎠᏏᏉ ᎤᏭᏝᎡ ᏂᎬᎾᏛ ᎡᎶᎯ. ᎠᎴ ᏭᏙᏯᏅᎯᏕᎢ, ᎠᎴ ᏭᏂᏴᎮᎢ, ᎠᎴ ᎤᏴᏔᏁ ᏥᏳᎯ.
ᎠᎴ ᎠᏏ ᎦᎵᏉᎩ ᏄᏒᎴᎢ ᏔᎵᏁᏃ ᎤᏅᏎ ᎫᎴ-ᏗᏍᎪᏂᎯ ᎤᏄᎪᏫᏎ ᏥᏳᎯ;
ᎠᎴ ᎫᎴ-ᏗᏍᎪᏂᎯ ᎤᏣᏁᎵᎴ ᎤᏒᎢ; ᎠᎴ ᎬᏂᏳᏉ ᎣᎵᏩ ᎤᎦᎶᎬ ᎢᏤ ᎤᏅᏍᎦᎴᎢ; ᎾᏍᎩᏃ ᏃᏯ ᎤᏙᎴᎰᏎ ᎠᎹ ᎤᏅᏬᏒ ᎡᎶᎯ.
ᎠᎴ ᎠᎴ ᎠᏏ ᎦᎵᏉᎩ ᏄᏒᎴᎢ; ᎿᏉ ᎠᎴ ᎤᏅᏎ ᎫᎴ-ᏗᏍᎪᏂᎯ; ᎾᏍᎩᏃ ᎥᏝ ᏔᎵᏁ ᏳᎷᏤᎴᎢ.
ᎯᎠᏃ ᏄᎵᏍᏔᏁ ᏑᏓᎵᏧᏈ ᏌᏉᏃ ᎤᏕᏘᏴᏌᏗᏒᎢ, ᎢᎬᏱᏱ ᎧᎸᎢ, ᎢᎬᏱᏱᏉ ᎢᎪᎯ ᎾᏍᎩ ᎧᎸᎢ, ᎠᎹ ᎤᎧᏲᏐᏁ ᎡᎶᎯ; ᎠᎴ ᏃᏯ ᎤᏩᏁᏎ ᏥᏳ, ᎠᎴ ᏫᏚᎧᎿᏁᎢ, ᎬᏂᏳᏉᏃ, ᎦᏙᎯ ᎦᏚ ᎤᎧᏲᏐᏅᎯ ᎨᏎᎢ.
ᏔᎵᏁᏃ ᎧᎸᎢ, ᎦᎵᏉᎩᏦᏁᏏᏁ ᎢᎪᎯ ᎾᏍᎩ ᎧᎸᎢ, ᎡᎶᎯ ᎤᎧᏲᏐᏁᎢ.
ᎤᏁᎳᏅᎯᏃ ᎤᏁᏤᎴ ᏃᏯ, ᎯᎠ ᏄᏪᏎᎢ,
ᎢᏣᏣᎢ ᏥᏳᎯ, ᏂᎯ, ᎠᎴ ᏣᏓᎵᎢ, ᎠᎴ ᏗᏤᏥ ᎠᎴ ᏗᏤᏥ ᏧᎾᏓᎵᎢ.
ᏗᏯᎢ ᏂᎦᏛ ᏗᏅᏃᏛ ᎾᏍᎩ ᏥᏣᏣᎠ, ᏂᎦᏗᏳ ᎤᏂᏇᏓᎵ ᏥᎩ, ᎾᏍᎩ ᎠᏂᏃᎯᎵᏙᎯ, ᎠᎴ ᏅᎩ-ᏗᏂᏅᏌᏗ, ᎠᎴ ᏄᎾᏓᎴᏒ ᎠᎾᏓᎾᏏᏂᏙᎯ ᎾᏍᎩ ᎡᎶᎯ ᏣᎾᏓᎾᏏᏂᏙᎭ; ᎾᏍᎩ ᎤᏣᏘ ᎤᏂᏁᏉᎢᏍᏗᏱ ᎡᎶᎯ, ᎠᎴ ᎤᏂᏁᏉᏣᏘ ᎢᏳᎵᏙᏗᏱ, ᎠᎴ ᎤᏂᎪᏙᎯᏍᏗᏱ ᎡᎶᎯ.
ᎿᏉᏃ ᎤᎾᏣᎢᏎᎢ, ᏃᏯ, ᎠᎴ ᎾᏍᎩ ᏧᏪᏥ, ᎠᎴ ᎤᏓᎵᎢ, ᎠᎴ ᏧᏪᏥ ᏧᎾᏓᎵᎢ.
ᎾᏂᎥ ᏅᎩ-ᏗᏂᏅᏌᏗ, ᎾᏂᎥ ᎠᎾᎵᏖᎸᎲᏍᎩ, ᎠᎴ ᎾᏂᎥ ᎠᏂᏃᎯᎵᏙᎯ, ᎠᎴ ᎾᏍᎩ ᏄᎾᏓᎴᏒ ᎡᎶᎯ ᏣᎾᎵᏖᎸᎲᏍᎪᎢ, ᎤᏂᏠᏱᎭ ᏕᎨᏌᏗᏒ ᎤᎾᏣᎢᏎ ᏥᏳᎯ.
ᏃᏯᏃ ᏱᎰᏩ ᎤᏬᏢᎾᏁᎴ ᎠᏥᎸ-ᎨᎳᏍᏗᏱ; ᎠᎴ ᎾᏂᎥ ᎠᏂᎦᏓᎭ ᏂᎨᏒᎾ ᏅᎩ-ᏗᏂᏅᏌᏗ, ᎠᎴ ᎾᏂᎥ ᎠᏂᎦᏓᎭ ᏂᎨᏒᎾ ᎠᏂᏃᎯᎵᏙᎯ ᏚᏯᏅᎮᎢ, ᎠᎴ ᎤᎵᏍᎪᎸᏔᏁ ᎠᏥᎸ-ᎨᎳᏍᏙᏗ ᎠᏥᎸ-ᎨᎳᏍᏗᏱ.
ᏱᎰᏩᏃ ᎤᏪᏩᏒᏤ ᎤᎦᎾᏍᏛ ᎦᏩᏒᎩ; ᏱᎰᏩᏃ ᎤᎿᏫᏱ ᎯᎠ ᏄᏪᏎᎢ, ᎥᏝ ᎦᏙᎯ ᏔᎵᏁ ᏴᎦᏥᏍᎦᎩ ᏴᏫᏉ ᏴᎦᏥᏍᏛᏗᏍᏓ; ᏴᏫᏍᎩᏂᏃᏅ ᎠᏓᏅᏖᏍᎬ ᎤᏲᏉ ᏗᏛᏍᎬ ᎢᏴᏛ ᎤᏓᎬᏩᏓᎴᏅᏛ; ᎥᏝ ᎠᎴ ᏔᎵᏁ ᏂᎦᎥ ᎬᏃᏛ ᏴᎦᏥᏛᏓ ᎾᏍᎩᏯ ᎾᏆᏛᏁᎸᎢ.
ᎡᎶᎯ ᎢᎪᎯᏛ ᎨᏒᎢ, ᎥᏝ ᎤᎵᏍᏆᏗᏍᏗ ᏱᎩ ᎠᏫᏍᏗᏱ ᎠᎴ ᎤᎦᏛᎾᏨᎯ ᎦᏟᏐᏗᏱ ᎨᏒᎢ, ᎤᏴᏜᏃ ᎠᎴ ᎤᏗᎴᎩ ᎨᏒᎢ, ᎪᎩᏃ ᎠᎴ ᎪᎳ, ᎢᎦᏃ ᎠᎴ ᏒᏃᏱ.
ᎠᏯᏙᎸᎢ 9
ᎤᏁᎳᏅᎯᏃ ᎣᏍᏛ ᏚᏁᏤᎴ ᏃᏯ ᎠᎴ ᎾᏍᎩ ᏧᏪᏥ; ᎠᎴ ᎯᎠ ᏂᏚᏪᏎᎴᎢ; ᎢᏥᏁᏉᏣᏖᏍᏗ, ᎠᎴ ᎢᏥᎪᏙᏍᎨᏍᏗ, ᎠᎴ ᎢᏥᎧᎵᏣ ᎡᎶᎯ.
ᎠᎴ ᏂᎯ ᎢᏥᎾᏰᎩ ᎠᎴ ᎢᏥᏍᎦᎢᎯ ᎨᏎᏍᏗ ᏄᎾᏓᎴᏒ ᏗᏅᏃᏛ ᎡᎶᎯ ᏣᏁᎭ, ᎠᎴ ᏂᎦᏗ ᎦᎸᎶ ᎠᏂᏃᎯᎵᏙᎯ, ᎠᎴ ᏂᎦᏗ ᎡᎶᎯ ᎠᎾᎵᏖᎸᎲᏍᎩ ᏥᎩ, ᎠᎴ ᏂᎦᏗ ᎠᏣᏘ ᎠᎺᏉᎯ ᎠᏁᎯ; ᏂᎯ ᏤᏥᏲᎯᏎᎸᎯ.
ᏂᎦᎥ ᎠᎾᎵᏖᎸᎲᏍᎩ ᏗᏅᏃᏛ ᏥᎩ ᏂᎯ ᎢᏣᎵᏍᏓᏴᏗ ᎨᏎᏍᏗ; ᎢᏤ ᎦᏄᎸᏒ ᏗᏨᏲᎯᏎᎸᎯ ᏥᎩ, ᎾᏍᎩᏯ ᏂᎦᏛ ᏕᏨᏲᎯᏏ;
ᎤᏇᏓᎸᏍᎩᏂᏃᏅ ᎬᏅ ᎬᏩᏠᏯᏍᏗ, ᎾᏍᎩ ᎤᎩᎬᎯ ᏥᎩ, ᎥᏝ ᎢᏣᎵᏍᏓᏴᏙᏗ ᏱᎨᏎᏍᏗ.
ᎠᎴ ᎤᏙᎯᏳᎯᏯ ᎢᏥᎩᎬ ᎾᏍᎩ ᏕᏨᎿᏗᏍᏛ ᏗᎩᎬᏩᎶᏙᏗ ᎨᏎᏍᏗ; ᎾᏂᎥ ᏗᏅᏃᏛ ᎾᏍᎩ ᏗᎦᏥᎬᏩᎶᏓᏁᏗ ᎨᏎᏍᏗ, ᎠᎴ ᎾᏍᏉ ᏴᏫ; ᎾᏂᎥ ᏴᏫ ᏓᎾᏓᏅᏢᎢ, ᎾᏍᎩ ᏴᏫ ᎬᏅ ᏗᎦᏥᎬᏩᎶᏓᏁᏗ ᎨᏎᏍᏗ.
ᎩᎶ ᏴᏫ ᎤᎩᎬ ᎠᏤᏪᎮᏍᏗ ᏴᏫᏉ ᎾᏍᏉ ᎤᎩᎬ ᎤᏤᏪᏗ ᎨᏎᏍᏗ; ᎤᏁᎳᏅᎯᏰᏃ ᎤᏩᎡ ᏚᏓᏟᎶᏍᏔᏅ ᏴᏫ ᎤᏬᏢᏅ.
ᏂᎯᏃ ᎢᏥᏁᏉᏣᏖᏍᏗ, ᎠᎴ ᎢᏥᎪᏙᏍᎨᏍᏗ ᎤᏣᏘ ᏕᏥᎾᏄᎪᏫᏍᎨᏍᏗ ᎡᎶᎯ, ᎠᎴ ᎾᎿ ᎢᏥᎪᏙᏍᎨᏍᏗ.
ᎤᏁᎳᏅᎯᏃ ᏚᏁᏤᎴ ᏃᏯ, ᎠᎴ ᎾᏍᎩ ᏧᏪᏥ, ᎯᎠ ᏄᏪᏎᎢ,
ᎠᎴ ᎠᏴ, ᎬᏂᏳᏉ ᎠᏴ, ᎧᏃᎮᏛ ᏕᏨᏯᏠᎢᏍᏓᏁᎭ ᏂᎯ, ᎠᎴ ᎢᏣᏁᏢᏔᏅᏛ ᎨᏒᎢ.
ᎠᎴ ᎾᏂᎥ ᏗᏅᏃᏛ, ᏥᏕᎭᏘᏁᎭ, ᎾᏍᎩ ᎠᏂᏃᎯᎵᏙᎯ, ᏅᎩ ᏗᏂᏅᏌᏗ, ᎠᎴ ᎾᏂᎥ ᏗᏅᏃᏛ ᎡᎶᎯ ᎠᏁᎯ ᏥᏕᎭᏘᏁᎭ; ᎾᏍᎩ ᎾᏂᎥ ᏧᎾᏣᎢᏒ ᏥᏳᎯ, ᎠᎴ ᏥᎾᏂᎥᏉ ᏗᏅᏃᏛ ᎡᎶᎯ ᏣᏁᎭ.
ᎠᎴ ᎧᏃᎮᏛ ᏕᏨᏯᏠᎢᏍᏔᏁᎭ, ᎥᏝ ᎠᎴ ᏔᎵᏁ ᏂᎦᏛ ᎤᏇᏓᎵ ᎦᏃᎱᎩᏍᎬ ᎨᏥᏒᎲᏍᏙᏗ ᏱᎨᏎᏍᏗ; ᎥᏝ ᎠᎴ ᏔᎵᏁ ᎤᏃᎱᎪᏗ ᏱᎨᏎᏍᏗ ᎡᎶᎯ ᎤᏲᏍᏙᏗᏱ.
ᎤᏁᎳᏅᎯᏃ ᎯᎠ ᏄᏪᏎᎢ, ᎯᎠ ᎾᏍᎩ ᎤᏰᎸᏛ ᎧᏃᎮᏛ ᏥᏕᏨᏯᏠᎢᏍᏓᏁᎭ ᏂᎯ ᎠᎴ ᎾᏂᏗᏅᏃᏛ ᏥᏕᎭᏘᏁᎭ, ᎾᏍᎩ ᎤᎵᏍᏆᏗᏍᏗ ᏂᎨᏒᎾ ᎢᏣᏓᏁᏟᏴᏏᏒ ᎢᎪᎯᏛ;
[ᎬᏂᏳᏉ,] ᏂᏅᎪᎳᏛᏓ ᎤᎶᎩᎸᎢ, ᎠᎴ ᎾᏍᎩ ᎤᏰᎸᏛ ᎨᏎᏍᏗ ᎧᏃᎮᏛ ᏙᎦᏠᎯᏍᏛ ᎡᎶᎯ.
ᎠᎴ ᎯᎠ ᏅᏓᎦᎵᏍᏔᏂ ᎿᏉ ᏥᎶᎩᎳᏗᏍᏗᏍᎨᏍᏗ ᎡᎶᎯ, ᎤᏅᎪᎳᏛ ᎠᎪᏩᏛᏗ ᏂᎦᎵᏍᏗᏍᎨᏍᏗ ᎤᎶᎩᎸᎢ.
ᎠᎴ ᎦᏅᏓᏗᏍᎨᏍᏗ ᎧᏃᎮᏛ ᏕᏨᏯᏠᎢᏍᏓᏁᎸᎢ, ᏂᎯ ᎠᎴ ᎾᏂᎥ ᏗᏅᏃᏛ ᎤᏂᏇᏓᎵ ᏥᎩ; ᎠᎴ ᎥᏝ ᎿᏉ ᏔᎵᏁ ᎤᏃᎱᎪᏗ ᏱᎨᏎᏍᏗ ᎤᏒᎲᏍᏗᏱ ᏂᎦᏛ ᎤᏇᏓᎵ.
ᎠᎴ ᎤᎶᎩᎸ ᎤᏅᎪᎳᏖᏍᏗ; ᎠᎴ ᏕᎦᎦᏂᏍᎨᏍᏗ ᎾᏍᎩ ᎠᏆᏅᏗᏓᏍᏗᏱ ᎤᎵᏍᏆᏗᏍᏗ ᏂᎨᏒᎾ ᎧᏃᎮᏛ ᏚᎾᏠᎯᏍᏛ ᎤᏁᎳᏅᎯ ᎠᎴ ᎾᏂᎥ ᏗᏅᏃᏛ, ᎾᏍᎩ ᎤᏂᏇᏓᎵ ᏥᎩ, ᎾᏍᎩ ᎡᎶᎯ ᏣᏁᎭ.
ᎤᏁᎳᏅᎯᏃ ᎯᎠ ᏄᏪᏎᎴ ᏃᏯ, ᎯᎠ ᎾᏍᎩ ᎤᏰᎸᏛ ᎧᏃᎮᏛ ᏙᎦᏠᎯᏍᏛ ᎠᏴ, ᎠᎴ ᎾᏂᎥ ᎤᏂᏇᏓᎵ ᎡᎶᎯ ᏣᏁᎭ.
ᏃᏯᏃ ᏧᏪᏥ, ᎾᏍᎩ ᏥᏳᎯ ᏧᎾᏣᎢᏎᎢ ᎯᎠ ᎾᏍᎩ ᏎᎻ, ᎭᎻ, ᏤᏈᏛᏃ; ᎭᎻᏃ ᎾᏍᎩ ᎨᎾᏂ ᎤᏙᏓ.
ᎯᎠ ᏦᎢ ᎢᏯᏂᏛ ᏃᏯ ᏧᏪᏥ; ᎾᏍᎩᏃ ᏧᎾᏁᏢᏔᏅᎯ ᎡᎳᏂᎬ ᏚᎾᏁᎳᏗᏙᎴᎢ.
ᏃᏯᏃ ᎿᏉ ᎤᎴᏅᎮ ᏠᎨᏏ ᏧᎸᏫᏍᏓᏁᎯ ᏄᎵᏍᏔᏁᎢ, ᎠᎴ ᏖᎸᎳᏗ ᏚᏫᏎᎢ;
ᎠᎴ ᎩᎦᎨ ᎠᏗᏔᏍᏗ ᎤᏗᏔᎮᎢ, ᎠᎴ ᎤᏴᏍᏓᎡᎢ; ᎠᎴ ᎤᏚᏞᏎ ᎦᎵᏦᏛᎢ.
ᎭᎻᏃ, ᎨᎾᏂ ᎤᏙᏓ, ᎤᎪᎮ ᎤᏲᏓᎦ ᎨᏒ ᎤᏙᏓ, ᎠᎴ ᏫᏚᏃᏁᎴ ᎠᏂᏔᎵ ᎠᎾᎵᏅᏟ ᏙᏱᏗᏢ.
ᏎᎻᏃ ᎠᎴ ᏤᏈᏛ ᎠᏄᏬ ᏭᏂᏁᏎᎢ, ᎠᎴ ᎤᎾᏃᎮᏢᏁᎢ, ᎠᎴ ᎤᎾᏏᏅᏎᎢ, ᎠᎴ ᎤᏄᏢᏁ ᎤᏲᏓᎦ ᎨᏒ ᎤᏂᏙᏓ; ᎠᎴ ᎤᏣᏘᏂ ᏭᎾᎦᏖᎢ ᎠᎴ ᎥᏝ ᏳᏂᎪᎮ ᎤᏲᏓᎦ ᎨᏒ ᎤᏂᏙᏓ.
ᏃᏯᏃ ᎩᎦᎨ ᎠᏗᏔᏍᏗ ᎤᏗᏔᎲ ᎤᏓᏅᏘᏌᏁᎢ, ᎠᎴ ᎠᏥᏃᏁᎴ ᎣᏂ ᎡᎯ ᎤᏪᏥ ᏄᏩᏁᎸᎢ.
ᎯᎠᏃ ᏄᏪᏎᎢ, ᎠᏥᏍᎦᏨᎯ ᎨᏎᏍᏗ ᎨᎾᏂ; ᎤᏙᎯᏳᏒ ᎬᏩᏅᏏᏓᏍᏗᏉ ᎨᏎᏍᏗ ᎠᎾᎵᏅᏢᎢ.
ᎠᎴ ᎯᎠ ᏄᏪᏎᎢ, ᎦᎸᏉᏗᏳ ᎨᏎᏍᏗ ᏱᎰᏩ ᎤᏁᎳᏅᎯ ᏎᎻ ᎤᏤᎵᎦ; ᎠᎴ ᎨᎾᏂ ᎾᏍᎩ ᎤᏅᏏᏓᏍᏗ ᎨᏎᏍᏗ.
ᎤᏁᎳᏅᎯ ᏓᏳᏔᏃᎯᏍᏔᏂ ᏤᏈᏛ ᎠᎴ ᏎᎻ ᏚᎵᏦᏛ ᏓᏁᎳᏗᏍᎨᏍᏗ; ᎨᎾᏂᏃ ᎾᏍᎩ ᎤᏅᏏᏓᏍᏗ ᎨᏎᏍᏗ.
ᏃᏯᏃ ᎤᏃᎱᎦᏅ ᎠᏏ ᏦᎢᏧᏈ ᎯᏍᎦᏍᎪᎯ ᏧᏕᏘᏴᏛ ᎤᎴᏂᏙᎴᎢ.
ᏃᏯᏃ ᎢᎪᎯᏛ ᎤᎴᏂᏙᎸ ᏐᎣᏁᎳᏧᏈ ᎯᏍᎦᏍᎪᎯ ᏄᏕᏘᏴᎮᎢ; ᎿᏉ ᎤᏲᎱᏎᎢ.
ᎠᏯᏙᎸᎢ 10
ᏃᏯᏃ ᏧᏪᏥ, ᏎᎻ, ᎭᎻ, ᏤᏈᏛᏃ, ᎤᎾᏁᏢᏔᏅᏒ ᎯᎠ ᎾᏍᎩ ᏄᏍᏗ, ᎾᏍᎩ ᏧᏁᏥ ᎠᏂᏍᎦᏯ ᎬᏩᎾᏕᏁᎴ ᏚᏅᏬᏐᏅ.
ᎯᎠᏃ ᎾᏍᎩ ᏤᏈᏗ ᏧᏪᏥ; ᎪᎹ, ᎠᎴ ᎹᎪᎩ, ᎠᎴ ᎹᏓᏱ, ᎠᎴ ᏤᏆᏂ, ᎠᎴ ᏚᏆᎵ, ᎠᎴ ᎺᏏᎩ, ᎠᎴ ᏔᎳᏏ.
ᎯᎠᏃ ᎾᏍᎩ ᎪᎹ ᏧᏪᏥ; ᎡᏍᎩᎾᏏ, ᎠᎴ ᎵᏆᏗ, ᎠᎴ ᏙᎦᎹ.
ᎯᎠᏃ ᎾᏍᎩ ᏤᏆᏂ ᏧᏪᏥ; ᎢᎳᏌ, ᎠᎴ ᏔᏏᏏ, ᎠᏂᎩᏗ, ᎠᎴ ᎠᏂᏙᏓᏂ.
ᎯᎠ ᎾᏍᎩ, ᏧᎾᏓᎴᏅᏛ ᏴᏫ ᏧᎾᏤᎵᎪᎯ ᎠᎹᏰᎵ ᏕᎨᏌᏗᏒ ᏚᏂᏯᏙᎮᎴ ᏧᎾᏤᎵᎪᎯ ᎦᏙᎯ ᏕᎨᏌᏗᏒᎢ, ᎠᏂᏏᏴᏫᎭ ᎤᏠᏱ ᏗᏂᏬᏂᏍᎩ ᎨᏒᎢ, ᎠᎴ ᏏᏓᏁᎸᎯ ᏕᎨᏌᏗᏒᎢ, ᎠᎴ ᏧᎾᏤᎵᎪᎯ ᏓᏂᎳᏍᏓᎳᏩᏗᏒᎢ.
ᎯᎠᏃ ᎾᏍᎩ ᎭᎻ ᏧᏪᏥ; ᏓᏏ, ᎠᎴ ᎻᏏᎴᎻ, ᎠᎴ ᏆᏗ, ᎠᎴ ᎨᎾᏂ.
ᎯᎠᏃ ᎾᏍᎩ ᎫᏏ ᏧᏪᏥ; ᏏᏆ, ᎠᎴ ᎭᏈᎳ, ᎠᎴ ᏌᏆᏔ, ᎠᎴ ᎴᎠᎹ, ᎠᎴ ᏌᏗᎦ. ᎯᎠᏃ ᎾᏍᎩ ᎴᎠᎹ ᏧᏪᏥ, ᏥᏆ, ᏗᏓᏂᏃ.
ᎫᏏᏃ ᎤᏪᏥ ᏂᎻᎶᏗ ᎤᏕᏁᎢ; ᎠᎴ ᎾᏍᎩ ᎤᎴᏅᎮ ᎤᎵᏂᎩᏛ ᏄᎵᏍᏔᏁ ᎡᎶᎯ ᎠᏁᎲᎢ.
ᎤᏣᏘ ᎤᏃᎯᎵᏓᏌᏘᏳ ᎨᏎ ᏱᎰᏩ ᎠᎦᏔᎲᎢ; ᎾᏍᎩ ᎢᏳᏍᏗ ᎯᎠ ᎢᎦᏪᏛ ᏥᎩ; ᎾᏍᎩᏯ ᏂᎻᎶᏗ, ᎤᏣᏘ ᎤᏃᎯᎵᏓᏌᏘᏳ ᏥᎨᏒ ᏱᎰᏩ ᎠᎦᏔᎲᎢ.
ᎠᏓᎴᏂᏍᎬᏃ ᎾᏍᎩ ᎤᎬᏫᏳᎯ ᎨᏒ ᏓᏗᎶᏂ, ᎠᎴ ᎡᎴᎩ, ᎠᎴ ᎡᎨᏓ, ᎠᎴ ᎧᎴᏂ ᎨᏎᎢ, ᏌᎾ [ᏚᏙᎥ] ᎦᏓ ᎠᎲᏢ.
ᎾᎿᏃ ᎦᏓ ᎠᎲ ᎤᏄᎪᏤ ᎡᏌ, ᎠᎴ ᏂᏂᏫ ᎤᏪᏚᏁᎢ, ᎠᎴ ᎾᏍᏉ ᎵᎰᏉ ᎦᏚᎲ ᎠᎴ ᎨᎳ,
ᎠᎴ ᎴᏏᏂ, ᎾᏍᎩ ᎠᏰᎵ ᏥᎦᏚᎭ ᏂᏂᏫ ᎨᎳᏃ ᏕᎦᏚᎲᎢ; ᎾᏍᎩ ᎡᏉᎯᏳ ᎦᏚᎭ.
ᎻᏏᎴᎻᏃ ᎯᎠ ᎾᏍᎩ ᏧᏪᏥ ᎬᏩᏕᏁᎴᎢ; ᎠᏂᎷᏗ, ᎠᎴ ᎠᏂᎠᎾᎻ, ᎠᎴ ᎠᏂᎴᎭᏈ, ᎠᎴ ᎠᏂᎾᏚᎯ,
ᎠᎴ ᎠᏂᏆᏚᏏ, ᎠᎴ ᎠᏂᎧᏏᎷᎯ (ᎾᏍᎩ ᎯᎠ ᏨᏧᎾᏓᎴᏁ ᎠᏂᏈᎵᏍᏗ,) ᎠᏂᎦᏙᎵᏃ.
ᎨᎾᏂᏃ ᎤᏪᏥ ᎤᏕᏁᎴ ᏌᏙᏂ ᎢᎬᏱᏱ ᎡᎯ, ᎠᎴ ᎮᏗ,
ᎠᎴ ᎠᏂᏥᎫᏏ, ᎠᎴ ᎠᏂᎡᎼᎵ, ᎠᎴ ᎠᏂᎦᎦᏏ,
ᎠᎴ ᎠᏂᎯᏫ, ᎠᎴ ᎠᏂᎠᎩ, ᎠᎴ ᎠᏂᏌᏂ,
ᎠᎴ ᎠᏂᎠᏆᏗ, ᎠᎴ ᎠᏂᏏᎹᎵ, ᎠᎴ ᎠᏂᎭᎹᏗ; ᎣᏂᏃ ᎨᎾᏂ ᏏᏓᏁᎸᎯ ᏕᎨᏌᏗᏒ ᏚᏂᏰᎵᏏᏙᎴᎢ.
ᎠᏂᎨᎾᏂᏃ ᎠᏟᎶᏛ ᎤᏅᎫᏛᎢ, ᏌᏙᏂ ᎤᏓᎴᏅᏛ ᎨᏒᎩ ᎩᎳ ᏥᏮᎦᏙᎢ, ᎨᏌ ᎢᏯᏍᏗ; ᎾᏍᎩ ᏐᏓᎻ, ᎠᎴ ᎪᎹᎵ, ᎠᎴ ᎠᏗᎹ, ᎠᎴ ᏏᏉᏱᎻ ᏕᎦᏚᎲ ᏥᏮᎦᏙ ᎴᏌ ᏫᎦᎷᎩ.
ᎯᎠ ᎾᏍᎩ ᎭᎻ ᏧᏪᏥ, ᏏᏓᏁᎸᎯᏕᎨᏌᏗᏒ, ᎠᎴ ᎤᏠᏱ ᏗᏂᏬᏂᏍᎩ ᎨᏒᎢ, ᎠᎴ ᏧᎾᏤᎵ ᎦᏙᎯ ᏕᎨᏌᏗᏒ, ᎠᎴ ᎤᏂᏠᏱ ᎨᏒᎢ.
ᏎᎻᏃ ᎯᏆ ᏧᏪᏥ ᏂᎦᏛ ᎤᏂᎦᏴᎵᎨ ᏥᎩ, ᎾᏍᎩ ᏤᏈᏛ ᎢᎬᏱᏱ ᎡᎯ ᏗᎾᏓᏅᏟ, ᎾᏍᎩ ᎾᏍᏉ ᏧᏪᏥ ᎬᏩᏕᏁᎴᎢ.
[ᎯᎠᏃ ᎾᏍᎩ] ᏎᎻ ᏧᏪᏥ, ᎢᎳᎻ, ᎠᎴ ᎡᏌ, ᎠᎴ ᎠᏆᏣ, ᎠᎴ ᎳᏗ, ᎠᎴ ᎡᎳᎻ.
[ᎯᎠᏃ ᎾᏍᎩ] ᎡᎳᎻ ᏧᏪᏥ; ᎠᏏ, ᎠᎴ ᎭᎵ, ᎠᎴ ᎩᏛ, ᎠᎴ ᎹᏏ.
ᎠᏆᏣᏃ ᎤᏪᏥ ᏎᎳ ᎤᏕᏁᎢ; ᏎᎳᏃ ᎤᏪᏥ ᎯᏆ ᎤᏕᏁᎢ.
ᎯᏆᏃ ᏧᏪᏥ ᎠᏂᏔᎵ ᎤᎾᏕᏁᎢ; ᎠᏏᏴᏫ ᏇᎵᎩ ᏚᏙᎡᎢ; ᎾᎯᏳᏰᏃ ᎾᏍᎩ ᏤᎮᎢ ᎦᏙᎯ ᎤᏂᏯᏙᎴᎢ; ᏗᎾᏓᏅᏟᏃ ᎾᏍᎩ ᏦᎧᏔᏂ ᏚᏙᎡᎢ.
ᏦᎧᏔᏂᏃ ᎬᏩᏕᏁᎴ ᎡᎳᎼᏓ, ᎠᎴ ᏏᎴᏈ, ᎠᎴ ᎭᏌᎹᏈ, ᎠᎴ ᏥᎳ,
ᎠᎴ ᎭᏙᎳᎻ, ᎠᎴ ᏳᏌᎵ, ᎠᎴ ᏗᎩᎳ,
ᎠᎴ ᎣᏆᎵ, ᎠᏈᎹᎵ, ᎠᎴ ᏏᏆ,
ᎠᎴ ᎣᏆ, ᎠᎴ ᎭᏆᎳ, ᎠᎴ ᏦᏆ; ᎯᎠ ᎾᏍᎩ ᏂᎦᏛ ᏦᎧᏔᏂ ᏧᏪᏥ ᎨᏎᎢ.
ᎾᏍᎩᏃ ᏓᏂᏁᎴᎢ ᎻᏌ ᎤᏓᎴᏅᏛ ᏎᏆ ᏥᏮᎦᏙ ᎾᏍᎩ ᏗᎧᎸᎬ ᎢᏗᏢ ᏨᏦᏓᎸ.
ᎯᎠ ᎾᏍᎩ ᏎᎻ ᏧᏪᏥ, ᎾᏍᎩ ᏏᏓᏁᎸᎯ ᏕᎨᏌᏗᏒᎢ, ᎠᎴ ᎤᏠᏱ ᏗᏂᏬᏂᏍᎩ ᎨᏒᎢ, ᎠᎴ ᏧᎾᏤᎵᎦ ᎦᏙᎯ ᏕᎨᏌᏗᏒᎢ, ᎠᎴ ᎤᏂᏠᏱ ᎨᏒᎢ.
ᎯᎠ ᎾᏍᎩ ᏏᏓᏁᎸᎯ ᏕᎨᏌᏗᏒ ᏃᏯ ᏧᏪᏥ ᎾᏍᎩ ᏚᎾᏁᏢᏔᏅᏒᎢ, ᎤᏂᏠᏱ ᎨᏒᎢ; ᎠᎴ ᎾᏍᎩ ᎯᎠ ᎤᏂᏠᏱ ᎨᏒ ᎡᎶᎯ ᏚᎾᏁᎳᏗᏙᎴ ᎠᎹᏱᎭ ᎨᏒ ᏚᏅᏬᏒ
ᎠᏯᏙᎸᎢ 11
ᎠᎴ ᎡᎳᏂᎬ ᏌᏉᏉ ᎨᏎ ᎠᏂᏬᏂᏍᎬ, ᎠᎴ ᎤᏠᏱᏉ ᎨᏎ ᎠᏂᏁᎬᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᎠᎾᎢᏒ ᏗᎧᎸᎬ ᏅᏓᏳᎾᏂᎩᏛ, ᎤᏬᏓᎸ ᎤᏂᏩᏛᏔᏁᎢ ᎾᎿ ᎦᏙᎯ ᏌᎾ ᏚᏙᎥᎢ; ᎠᎴ ᎾᎿ ᏚᏫᏁᎳᏕᎢ.
ᎯᎠᏃ ᏂᏚᎾᏓᏪᏎᎴᎢ, Ꭷ, ᏗᏛᏓᏅᎯ ᏗᏙᏢᎾ, ᎠᎴ ᎣᏍᏛ ᏗᏗᏕᏴᏓ. ᏗᏛᏓᏅᎯᏃ ᏅᏯ ᏚᏂᏰᎸᏎᎢ, ᏩᏥᎳᎨᏃ ᏝᏬᏚ ᎤᏂᏰᎸᏎᎢ.
ᎯᎠᏃ ᏄᏂᏪᏎᎢ, Ꭷ, ᎢᏗᏚᎲᎦ, ᎠᎴ ᎢᏅ ᎢᎦᏘ ᎢᏓᏐᏯᎦ, ᎠᎴ ᎾᏍᎩ ᎤᏍᎪᎵ ᎦᎸᎳᏗ ᏫᎦᏃᏠᏨᎭ; ᎠᎴ ᏗᎦᏙᏍᏙᏗ ᎢᏙᏢᎾ, ᎡᎶᎯᏰᏃ ᏂᎬᎾᏛ ᏱᏓᏗᎦᎴᏲᎩ.
ᏱᎰᏩᏃ ᎤᏠᎠᏏᎴ ᎤᎦᏔᏂᎴ ᎦᏚᎲ ᎠᎴ ᎢᏅ ᎢᎦᏘ ᎤᎾᏐᏴᎢ, ᎾᏍᎩ ᏴᏫ ᏧᏁᏥ ᏧᎾᏐᏲᎴᎢ.
ᏱᎰᏩᏃ ᎯᎠ ᏄᏪᏎᎢ, ᎬᏂᏳᏉ, ᎯᎠ ᏴᏫ ᎤᏂᏠᏱᏉ, ᎠᎴ ᏂᎦᏗᏳ ᎤᏠᏱᏉ ᎠᏂᏬᏂᏍᎬᎢ: ᎠᎴ ᎯᎠ ᎾᏍᎩ ᎤᎾᎴᏅᎭ ᎾᎾᏛᏁᎭ: ᎠᎴ ᎥᏝ ᎿᏉ ᎪᎱᏍᏗ ᎬᏩᏂᏲᏍᏙᏓᏁᏗ ᏱᎨᏎᏍᏗ, ᎾᏍᎩ ᏧᎾᏓᏅᏖᎸ ᎢᏳᎾᏛᏁᏗᏱ.
Ꭷ, ᎢᏓᏠᎠᎯ, ᎠᎴ ᎾᎿ ᏧᏓᎴᏅᏛ ᏫᏂᎨᏛᏂᏏ ᎠᏂᏬᏂᏍᎬᎢ, ᎾᏍᎩ ᏧᎾᏙᎵᏤᏗᏱ ᏂᎨᏒᎾ ᏓᎾᎵᏃᎮᏍᎬᎢ.
ᎾᏍᎩᏃ ᏱᎰᏩ ᏚᏗᎦᎴᏕ ᎡᎶᎯ ᏂᎬᎾᏛ ᎾᎿ ᎤᎾᏓᎴᏁᎢ; ᎠᎴ ᎤᏂᏑᎵᎪᏤ ᎠᏂᏚᎲᏍᎬᎢ.
ᎾᏍᎩ ᎢᏳᏍᏗ, ᏓᏓᎶᏂ ᏚᏙᎡᎢ; ᏅᏗᎦᎵᏍᏙᏗᏍᎨ ᏱᎰᏩ ᎾᎿ ᏧᏓᎴᏅᏛ ᏂᎦᏩᏁᎸ ᎡᎳᏂᎬ. ᏓᏂᏬᏂᏍᎬᎢ; ᎠᎴ ᎾᎿ ᎤᎾᏓᎴᏅ ᏱᎰᏩ ᏚᏗᎦᎴᏴ ᎡᎶᎯ ᏂᎬᎾᏛᎢ.
ᎯᎠ ᎾᏍᎩ ᏎᎻ ᏧᏁᏢᏔᏅᏛ ᎨᏒᎢ; ᏎᎻ ᎠᏍᎪᎯᏧᏈ ᎢᏳᏕᏘᏴᏛ ᎨᏎᎢ, ᎿᏉ ᎠᏆᏣ ᎤᏕᏁᎴᎢ, ᏔᎵ ᏫᏄᏕᏘᏴᎲ ᎣᏂ ᎠᎹᏱᎭ ᏥᏄᎵᏍᏔᏁᎢ;
ᏎᎻᏃ ᎠᏆᏣ, ᎤᏕᏁᎸ ᎠᏏ ᎣᏂ ᎯᏍᎩᏧᏈ ᏧᏕᏘᏴᏛ ᎤᎴᏂᏙᎴᎢ, ᎠᎴ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᎠᏆᏣᏃ ᏦᎠᏍᎪᎯ ᎯᏍᎩᎦᎵ ᏄᏕᏘᏴᎮ ᎤᎴᏂᏙᎴ ᎿᏉ ᏎᎳ ᎤᏕᏁᎴᎢ.
ᎠᏆᏣᏃ ᏎᎳ ᎤᏕᏁᎸ, ᎠᏏ ᎣᏂ ᏅᎩᏧᏈ ᏦᎢᏃ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏎᎳᏃ ᏦᎠᏍᎪᎯ ᏧᏕᏘᏴᏛ ᎤᎴᏂᏙᎴᎢ, ᎿᏉ ᎯᏆ ᎤᏕᏁᎴᎢ.
ᏎᎳᏃ ᎯᏆ ᎤᏕᏁᎸ ᎠᏏ ᎣᏂ ᏅᎩᏧᏈ ᏦᎢᏃ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᎯᏆᏃ ᏦᎠᏍᎪᎯ ᏅᎩᎦᎵ ᏧᏕᏘᏴᏛ ᎤᎴᏂᏙᎴᎢ, ᎿᏉ ᏇᎵᎩ ᎤᏕᏁᎴᎢ.
ᎯᏆᏃ ᏇᎵᎩ ᎤᏕᏁᎸ, ᎠᏏ ᎣᏂ ᏅᎩᏧᏈ ᏦᎠᏍᎪᎯ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏇᎵᎩᏃ ᏦᎠᏍᎪᎯ ᏧᏕᏘᏴᏛ ᎤᎴᏂᏙᎴᎢ, ᎿᏉ ᎵᏳ ᎤᏕᏁᎴᎢ;
ᏇᎵᎩᏃ ᎵᏳ ᎤᏕᏁᎸ, ᎠᏏ ᎣᏂ, ᏔᎵᏧᏈ ᏐᎣᏁᎳᏃ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᎵᏳᏃ ᏦᎠᏍᎪᎯ ᏔᎵ ᏧᏕᏘᏴᏛ ᎤᎴᏂᏙᎴᎢ, ᎿᏉ ᏎᎳᎩ ᎤᏕᏁᎴᎢ.
ᎵᏳᏃ ᏎᎳᎩ ᎤᏕᏁᎸ, ᎠᏏ ᎣᏂ ᏔᎵᏧᏈ ᎦᎵᏉᎩᏃ ᏧᏕᏘᏴᏛ ᎤᎴᏂᏙᎴᎢ, ᏧᏪ-ᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏎᎳᎩᏃ ᏦᎠᏍᎪᎯ ᏧᏕᏘᏴᏛ ᎤᎴᏂᏙᎴᎢ, ᎿᏉ ᏁᎰ ᎤᏕᏁᎴᎢ;
ᏎᎳᎩᏃ ᏁᎰ ᎤᏕᏁᎸ, ᎠᏏ ᎣᏂ ᏔᎵᏧᏈ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏁᎰᏃ ᏐᎣᏁᎳᏦᏁ ᏧᏕᏘᏴᏛ ᎤᎴᏂᏙᎴᎢ, ᎿᏉ ᏕᎳ ᎤᏕᏁᎴᎢ;
ᏁᎰᏃ ᏕᎳ ᎤᏕᏁᎸ, ᎠᏏ ᎣᏂ ᎠᏍᎪᎯᏧᏈ ᏐᎣᏁᎳᏚ ᏧᏕᏘᏴᏛ ᎤᎴᏂᏙᎴᎢ, ᏧᏪᏥᏃ ᎠᏂᏍᎦᏯ ᎠᎴ ᎠᏂᎨᏴ ᎬᏩᏕᏁᎴᎢ.
ᏕᎳᏃ ᎦᎵᏆᏍᎪᎯ ᏧᏕᏘᏴᏛ ᎤᎴᏂᏙᎴᎢ, ᎿᏉ ᎡᏆᎻ, ᏁᎰ, ᎮᎳᏂᏃ Ꭼ ᏩᏕᏁᎴᎢ.
ᎯᎠᏃ ᎾᏍᎩ ᏕᎳ ᏧᏁᏢᏔᏅᏒᎢ; ᏕᎳ ᎡᏆᎻ, ᏁᎰ, ᎠᎴ ᎮᎳᏂ ᎬᏩᏕᏁᎴᎢ; ᎮᎳᏂᏃ ᎶᏗ ᎤᏕᏁᎴᎢ.
ᎮᎳᏂᏃ ᎤᏲᎱᏎ. ᎠᎦᏔᎲ ᎤᏙᏓ ᏕᎳ ᎾᎿᏉ ᎤᏕᏅᎢ, ᎥᎵ ᏚᏙᎥ ᎠᏂᎨᎳᏗ ᎤᎾᏤᎵᎪᎯ.
ᎡᏆᎻᏃ ᎠᎴ ᏁᎰ ᏚᎾᏕᏒᏁᎢ; ᎡᏆᎻ ᎤᏓᎵᎢ ᏎᎳᏱ ᏚᏙᎡᎢ; ᏁᎰᏃ ᎤᏓᎵᎢ ᎻᎵᎧ ᏚᏙᎡᎢ, ᏐᎳᏂ ᎤᏪᏥ ᎨᏎᎢ, ᎾᏍᎩ ᎮᎳᏂ, ᎻᎵᎧ ᎤᏙᏓ ᎠᎴ ᎢᏍᎧ ᎤᏙᏓ.
ᎠᏎᏃ ᏎᎳᏱ ᏂᏓᎷᎸᎥᏍᎬᎾ ᎨᏎᎢ; ᎥᏝ ᎤᏪᏥ ᏰᎮᎢ.
ᏕᎳᏃ ᏚᏘᏅᏎ ᎤᏪᏥ ᎡᏆᎻ, ᎠᎴ ᎶᏗ ᎾᏍᎩ ᎮᎳᏂ ᎤᏪᏥ, ᎾᏍᎩᏉ ᎤᏪᏥ ᎤᏪᏥ, ᎠᎴ ᏎᎳᏱ ᎤᏦᎯᏉ, ᎤᏪᏥᏉ ᎡᏆᎻ ᎤᏓᎵᎢ, ᎾᏍᎩᏃ ᎤᎾᏂᎩᏎ ᎥᎵ ᏚᏙᎥ ᎨᎳᏗ ᎤᎾᏤᎵᎪᎯ, ᎨᎾᏂ ᎦᏙᎯ ᏭᏂᎶᎯᏍᏗᏱ, ᎮᎳᏂᏃ ᏭᏂᎷᏤᎢ, ᎠᎴ ᎾᎿ ᎤᎾᏕᏁᎢ.
ᏕᎳᏃ ᏔᎵᏧᏈ ᎯᏍᎩᏃ ᏧᏕᏘᏴᏛ ᎤᎴᏂᏙᎴᎢ:; ᏕᎳᏃ ᎮᎳᏂᏱ ᎤᏲᎱᏎᎢ.
ᎠᏯᏙᎸᎢ 12
ᏱᎰᏩᏰᏃ ᎯᎠ ᎢᏳᏪᏎᎸᎯ ᎨᏎ ᎡᏆᎻ, ᎯᏄᎪᎢ ᏣᏤᎵᎪᎯ ᎨᏒᎢ, ᎠᎴ ᏣᎪᏏ ᎨᏒ ᎩᏯᏓᏅᏏ, ᎠᎴ ᏣᏙᏓ ᎦᏁᎸ ᎭᏓᏅᎾ, ᎾᎿ ᏨᏓᎬᏯᏎᎮᎵ ᎦᏓ ᏗᎲ ᏫᎷᎩ;
ᏂᎯᏃ ᏣᏁᏢᏔᏅᎯ ᎡᏉᎯᏳ ᎤᎾᏓᏤᎵᏛ ᏴᏫ ᏅᏓᎦᏥᏴᏁᎵ, ᎠᎴ ᎣᏍᏛ ᏅᏓᎬᏯᏛᏁᎵ, ᎠᎴ ᏚᏣᏙᎥ ᎡᏉᎯᏳ ᏅᏓᎬᏴᏁᎵ; ᎠᎴ ᏂᎯ ᎣᏍᏛ ᎢᎩᏴᏁᎯ ᎨᏎᏍᏗ ᏴᏫ.
ᎠᎴ ᎣᏍᏛ ᏓᎦᏥᏁᎢᏍᏔᏂ ᎣᏍᏛ ᎨᏣᏁᎢᏍᏗᏍᎩ, ᎠᎴ ᎤᏲ ᏅᏓᏥᏪᏎᎵ ᎤᏲ ᎢᏣᏪᏎᎯ; ᏂᎯᏃ ᏅᏛᏂᏌᏂ ᏂᎦᏛ ᏴᏫ ᏓᏁᏩᏗᏒ ᎡᎳᏂᎬ ᎣᏍᏛ ᎢᏳᎾᎵᏍᏓᏁᏗ ᎨᏎᏍᏗ.
ᎡᏆᎻᏃ ᎤᏂᎩᏎ ᎾᏍᎩᏯ ᏱᎰᏩ ᎤᏁᏤᎸᎢ; ᎠᎴ ᎶᏗ ᎤᏁᏅᏎᎢ; ᎡᏆᎻᏃ ᎦᎵᏆᏍᎪᎯ ᎯᏍᎩᎦᎵ ᎢᏳᏕᏘᏴᏛ ᎨᏎ ᎾᎯᏳ ᎮᎳᏂ ᏧᏂᎩᏒ.
ᎡᏆᎻᏃ ᏎᎳᏱ ᎤᏓᎵᎢ ᎤᏘᏅᏎᎢ, ᎠᎴ ᎶᏗ ᎤᏅᏟ ᎤᏪᏥ, ᎠᎴ ᏂᎦᏛ ᎤᏂᏰᏐᏁ ᏧᎬᏩᎶᏗ ᎤᏂᏟᏌᏅᎢ, ᎠᎴ ᏂᎦᏛ ᏴᏫ ᏚᏂᏩᏛᎲ ᎮᎳᏂ; ᎠᎴ ᏅᎾᏂᎩᏎ ᎨᎾᏂ ᎦᏓ ᏗᎲ ᏩᏂᎦᏖᎢ; ᎠᎴ ᎨᎾᏂ ᎦᏓ ᏗᎲ ᏭᏂᎷᎮᎢ.
ᎡᏆᎻᏃ ᎤᎶᏎ ᎾᎿ ᎦᏓ ᎠᎲ ᏭᎷᏤ ᏏᎩᎻ, ᎠᏓᏯᏡᎬ ᎼᎴ ᏧᏙᎢᏛ. ᎠᏂᎨᎾᏂᏃ ᎾᎿ ᎦᏓ ᎠᎲ ᏂᎯᏳ ᎠᏁᎮᎢ.
ᏱᎰᏩᏃ ᎬᏂᎨᏒ ᏄᏛᏁᎴ ᎡᏆᎻ, ᎠᎴ ᎯᎠ ᏄᏪᏎᎢ, ᏂᎯ ᏣᏁᏢᏔᏅᏒ ᏓᎦᏥᏁᎵ ᎯᎠ ᎦᏙᎯ; ᎾᎿᏃ ᎠᏥᎸ ᎨᎳᏍᏗᏱ ᎤᏁᏍᎨᎴ ᏱᎰᏩ, ᎾᏍᎩ ᎬᏂᎨᏒ ᏥᏄᏛᏁᎴᎢ.
ᎠᎴ ᎾᎿ ᎤᏓᏅᏎᎢ ᎣᏓᎸ ᏇᏕᎵ ᏗᎧᎸᎬ ᎢᏗᏢ ᏭᎷᏤᎢ, ᎠᎴ ᎤᎵᏦᏔᏁᎢ, ᏇᏕᎵᏃ ᏭᏕᎵᎬ ᎢᏗᏢ ᎨᏎᎢ, ᎠᏱᏃ ᏗᎧᎸᎬ ᎢᏗᏢ; ᎾᎿᏃ ᎠᏥᎸ ᎨᎳᏍᏗᏱ ᎤᏁᏍᎨᎴ ᏱᎰᏩ, ᎠᎴ ᏱᎰᏩ ᎤᏓᏙᎵᏍᏓᏁᎴ ᏚᏙᎥ ᎤᏁᎢᏍᏔᏁᎢ.
ᎡᏆᎻᏃ ᎤᏂᎩᏎᎢ, ᏧᎦᎾᏮ ᎢᏗᏢ ᏚᏭᎪᏗᏗᏎᎢ.
ᎾᎿᏃ ᎦᏙᎯ ᏚᎪᏄᎶᏎᎢ; ᎡᏆᎻᏃ ᎢᏥᏈᏱ ᏭᎶᏎᎢ ᎤᏪᏙᎸᏎ ᎾᎿᏂ; ᎤᏣᏘᏰᏃ ᏓᎪᏄᎴ ᎾᎿ ᎦᏙᎯ.
ᎯᎠᏃ ᏄᎵᏍᏔᏁ ᎿᏉ ᎤᎷᏥᏗᏎ ᎢᏥᏈᏱ, ᎯᎠ ᎾᏍᎩ ᏄᏪᏎᎴ ᏎᎳᏱ ᎤᏓᎵᎢ, Ꭷ, ᎬᏂᏳᏉ ᏥᎦᏔᎭ ᏦᏚᎯᏳ ᎨᏒ ᎯᎨᏴ ᏤᏣᎧᏃᏗᏱ;
ᎾᏍᎩᏃ ᎯᎠ ᏅᏓᎦᎵᏍᏔᏂ, ᎿᏉ ᎢᏥᏈᏱ ᎠᏁᎯ ᎨᏣᎪᎲᎭ, ᎯᎠ ᏅᏛᏂᏪᏏ, ᎯᎠᎧᏂ ᎤᏓᎵᎢ; ᎠᏴᏃ ᎠᏎ ᏓᎬᎩᎵ, ᏂᎯᏍᎩᏂ ᎲᏅ ᏛᏂᏍᏆᏂᎪᏔᏂ.
Ꭷ, ᎯᎠᏉ ᏂᏪᏒᎭ; ᎥᎩᏙᏉ ᎭᏛᏅᎭ; ᎾᏍᎩᏃ ᎣᏍᏛ ᎢᎬᏆᎵᏍᏓᏁᏗ ᎨᏎᏍᏗ ᏂᎯ ᏂᎦᎵᏍᏙᏔᏅᎭ; ᎠᏆᎵᏅᏙᏃ ᎬᏁᏍᏗ ᏂᎯ ᎢᏨᏂᏌᏛ.
ᎯᎠᏃ ᏄᎵᏍᏔᏁᎢ, ᎾᏍᎩ ᎡᏆᎻ ᎿᏉ ᎢᏥᏈᏱ ᏭᎷᏨ, ᎢᏥᏈᏱ ᎠᏁᎯ ᎠᎨᏴ ᎤᏂᎪᎲᎩ ᎤᏣᏘ ᎤᏬᏚᎯᏳ ᎨᏒᎢ.
ᏄᏂᎬᏫᏳᏒᏃ ᎾᏍᏉ ᏇᎵᏲ ᏧᏤᎵᎦ ᎬᏩᎪᎮᎢ, ᎠᎴ ᎬᏩᎸᏉᏔᏁ ᏇᎵᏲ ᎠᎦᏔᎲᎢ; ᎠᎨᏴᏃ ᏇᎵᏲ ᎦᏁᎸ ᏩᎦᏘᏅᏍᏔᏁᎢ.
ᏇᎵᏲᏃ ᎣᏍᏛ ᎤᏍᏆᏂᎪᏕ ᎡᏆᎻ ᎾᏍᎩ ᎠᎨᏴ ᏅᏗᎦᎵᏍᏙᏗᏍᎨᎢ; ᎠᏫᏃ ᎠᎴ ᏩᎦ, ᎠᎴ ᏐᏈᎵ ᏗᏂᎵᎠᏅᎯᏛ ᎠᏂᎲᏯ, ᎠᎴ ᎠᏂᏍᎦᏯ ᏧᏅᏏᏓᏍᏗ, ᎠᎴ ᎠᏂᎨᏴ ᏧᏅᏏᏓᏍᏗ, ᎠᎴ ᏐᏈᎵ ᏗᏂᎵᎠᏅᎯᏛ ᎠᏂᎩᏴ, ᎠᎴ ᎨᎻᎵ, ᏕᎤᏪᎧᎮᎢ.
ᏱᎰᏩᏃ ᎤᏕᏯᏙᏔᏁ ᏇᎵᏲ ᎠᎴ ᎾᏍᎩ ᏧᏤᎵ ᏏᏓᏁᎸᎯ ᎨᏒᎢ, ᎤᏣᏘ ᎤᏕᏯᏙᏗ ᎤᏮᏔᏁᎢ, ᎤᏗᎦᎵᏍᏙᏗᏍᎨ ᏎᎳᏱ ᎡᏆᎻ ᎤᏓᎵᎢ.
ᏇᎵᏲᏃ ᏭᏯᏅᎮ ᎡᏆᎻ, ᎠᎴ ᎯᎠ ᏄᏪᏎᎢ, ᎦᏙ ᎦᏛᎦ ᎯᎠ ᏥᏂᏍᏋᎦ? ᎦᏙᏃ Ꮭ ᏱᏍᎩᏃᏁᎴ ᏣᏓᎵᎢ ᎨᏒᎢ?
ᎦᏙᏃ ᎥᎩᏙᏉ ᎥᏣᏛᏅᎩ? ᏱᏂᎬᏆᏓᏴᏎᏰᏃ; Ꭷ, ᎬᏂᏳᏉ Ꮎ ᏣᏓᎵᎢ ᏥᎯᏯᏅ, ᎠᎴ ᏥᎭᏂᎩ.
ᏇᎵᏲᏃ ᏚᏁᏤᎴ ᏧᏤᎵ ᎠᏂᏍᎦᏯ ᎾᏍᎩ ᏚᏁᎢᏍᏓᏁᎴᎢ; ᎠᎴ ᎾᏍᎩ ᎢᎬᏩᏂᎩᏍᏔᏁ ᎤᏩᏒ ᎠᎴ ᎾᏍᏉ ᎤᏓᎵᎢ, ᎠᎴ ᏂᎦᏛ ᏧᏤᎵᎦ.
ᎠᏯᏙᎸᎢ 13
ᎡᏆᎻᏃ ᎤᏂᎩᏎ ᎢᏥᏈᏱ, ᎤᏩᏒ, ᎠᎴ ᎾᏍᎩ ᎤᏓᎵᎢ, ᎠᎴ ᏂᎦᏛ ᏚᏓᏘᎾᎥᎢ. ᎠᎴ ᎶᏗ ᎾᏍᏉ ᎤᏁᏅᏎᎢ, ᏧᎦᎾᏮ ᎢᏗᏢ [ᎠᏂᎨᎾᏂ ᎤᎾᏤᎵᎪᎯ] ᏭᏂᎶᏎᎢ.
ᎡᏆᎻᏃ ᎤᏣᏘ ᎤᏪᎿᎢᏳ ᎨᏎᎢ ᎦᎾᏝᎢ ᎨᏒ ᎠᎴ ᎠᏕᎸ ᎤᏁᎬ ᎠᎴ ᎠᏕᎸ ᏓᎶᏂᎨᎢ.
ᏕᎠᏂᎩᏎᎨᏃ ᏧᎦᎾᏮ ᏅᏓᏳᏪᏅᏛ ᏇᏕᎵ ᎢᏴᏛ, ᎾᎿ ᎢᎬᏱᏱ ᎤᎵᏦᏔᏅᎢ, ᏇᏕᎵ ᎠᎴ ᎠᏱ ᎾᎿ ᎠᏰᎵ ᎨᏒᎢ;
ᎾᎿ ᎤᏪᎧᏅ ᎠᏏᎸ-ᎨᎳᏍᏗᏱ, ᎾᏍᎩ ᏗᏓᎴᏂᏍᎬ ᎤᏬᏢᏅᎢ; ᎡᏆᎻᏃ ᎾᎿ ᏱᎰᏩ ᏚᏙᎥ ᎤᏁᎢᏍᏔᏁ ᎤᏓᏙᎵᏍᏓᏁᎴᎢ.
ᎶᏗᏃ ᎾᏍᏉ, ᎡᏆᎻ ᏧᏁᏅᏎᎢ, ᎠᏫ, ᎠᎴ ᎦᎾᏝᎢ ᏓᏘᏁᎮᎢ, ᎠᎴ ᏗᎦᎵᏦᏙᏗ ᏕᎦᏁᎮᎢ.
ᎦᏙᎯᏃ ᎥᏝ ᏰᎵ ᏱᏂᎨᏎ ᎾᎿ ᎢᏧᎳᎭ ᎤᎾᏕᏗᏱ; ᎤᏣᏘᏰᏃ ᏧᎬᏩᎶᏗ ᎤᏂᏍᏆᏂᎪᏕᎢ, ᎾᏍᎩ ᎢᏳᏍᏗ ᎥᏝ ᏰᎵ ᎢᏧᎳᎭ ᎬᏩᎾᏕᏗ ᏱᎨᏎᎢ.
ᎠᎴ ᏓᎾᏘᏲᎯᎮ ᎡᏆᏂ ᎦᎾᏝᎢ ᏗᎬᏩᎦᏘᏕᎯ, ᎠᎴ ᎶᏗ ᎦᎾᏝᎢ ᏗᎬᏩᎦᏘᏕᎯ; ᎠᏂᎨᎾᏂᏃ ᎠᎴ ᎠᏂᏇᎵᏏ ᎾᎿ ᎾᎯᏳ ᎾᏁᎮᎢ.
ᎡᏆᎻᏃ ᎯᎠ ᏄᏪᏎᎴ ᎶᏗ, ᏞᏍᏗᏉ ᎩᎾᏘᏲᏄᎩ ᎠᏴ, ᎠᎴ ᎦᎾᏝᎢ ᏗᎨᎩᏂᎦᏘᏕᎯ ᏞᏍᏗ ᎤᎾᏘᏲᎸᎩ; ᏗᎾᏓᏅᏟᏉᏰᏃ.
ᏝᏍᎪ ᏂᎬ ᎦᏙᎯ ᏱᏣᏜᏅᏓᏕᎭ ᏂᎯ7 Ꭷ, ᎭᏓᏓᎴᏓᏉᏃ ᎠᏂ ᎨᎥᎢ. ᎢᏳᏃ ᎠᎦᏍᎦᏂ ᎢᏗᏢ ᏱᏂᏣᏛᏁᏔᏅ, ᎠᏏ ᎠᎦᏘᏏ ᎢᏗᏢ ᏱᏫᏂᎦᏛᏁᏓ; ᎢᏳ ᎠᎴ ᏓᎦᏘᏏ ᎢᏗᏢ ᏱᏫᏣᎶᏒ, ᎠᎦᏍᎦᏂ ᎢᏗᏢ ᏱᏫᏥᎶᎢ ᎠᏴ.
ᎶᏗᏃ ᏫᏚᎧᎿᏁᎢ, ᎠᎴ ᎤᎪᎮ ᏂᎦᏛ ᎤᏬᏓᎸ ᏦᏓᏂ, ᎾᏍᎩ ᏂᎬᎾᏛ ᏦᏏᏳ ᏕᏅᏪᏰᎢ, ᎾᏍᎩ ᎠᏏ ᏱᎰᏩ ᏂᏓᏲᏍᏗᏍᎬᎾ ᏥᎨᏎ ᏐᏓᎻ ᎠᎴ ᎪᎹᎵ, ᎾᏍᎩᏯ ᏱᎰᏩ ᎤᏫᏒᏅᎢ, ᎠᎴ ᎢᏥᏈᏱ ᎾᏍᎩᏯᎢ ᎠᏐᏩ ᏥᏮᎦᏙᎢ.
ᎶᏗᏃ ᎤᏑᏰᏎ ᏂᎦᏛ ᎦᏙᎯ ᏦᏓᏂ ᎾᎥᎢ; ᎠᎴ ᎶᏗ ᏗᎧᎸᎬ ᎢᏗᏢ ᏭᏂᎩᏍᏔᏁᎢ; ᎠᎴ ᏚᎾᎦᎴᏅᎮᎢ.
ᎡᏆᎻ ᎨᎾᏂ ᎡᎮᎢ, ᎶᏗᏃ ᎤᏬᏓᎸ ᏕᎦᏚᎲ ᎡᎮᎢ, ᎠᎴ ᏐᏓᎻ ᎢᏗᏢ ᏫᏚᎦᏖ ᏚᎵᏦᏛᎢ.
ᏐᏓᎻᏃ ᎠᏁᎯ ᎤᏂᏁᎫᎯᏳ ᎨᏎᎢ, ᎠᎴ ᎤᏣᏘ ᎠᏂᏍᎦᎾᎯᏳ ᎨᏎ ᏱᎰᏩ ᎠᎦᏔᎲᎢ.
ᏱᎰᏩᏃ ᎯᎠ ᏄᏪᏎᎴ ᎡᏆᎻ, ᎾᏍᎩ ᎦᏳᎳ ᎿᏉ ᎶᏗ ᏂᏚᎾᎦᎴᏅᎨᎢ, Ꭷ, ᏔᎧᏅᎦ ᎾᎿ ᎯᏙᎬ ᎭᎴᏅ, ᎯᎦᏖᎾᎦ ᏧᏴᏢ ᎢᏗᏢ ᎠᎴ ᏧᎦᎾᏮ ᎢᏗᏢ, ᎠᎴ ᏗᎧᎸᎬ ᎢᏗᏢ, ᎠᎴ ᏭᏕᎵᎬ ᎢᏗᏢ;
ᏂᎦᏛᏰᏃ ᎦᏙᎯ ᏥᎪᏩᏗᎭ, ᏂᎯ ᏓᎬᏁᎵ, ᎠᎴ ᏂᎯ ᏣᏁᏢᏔᏅᎯ, ᏂᎪᎯᎸ ᎤᎾᏤᎵ ᎢᏳᎵᏍᏙᏗᏱ.
ᎠᎴ ᏂᎯ ᏣᏁᏢᏔᏅᎯ ᎨᏒ ᎪᏍᏚ ᏥᏄᏧᏈᏍᏗ ᎦᏙᎯ ᎾᏍᎩᏯ ᏅᏓᎦᏥᏴᏁᎵ; ᎾᏍᎩᏃ ᏴᏫ ᎢᏳᏃ ᎬᏩᏎᎰᎲᏍᏗ ᎨᏎᏍᏗ ᎪᏍᏚ ᎦᏙᎯ ᎦᎳᎨᏴᎢ, ᎿᏉ ᎾᏍᏉ ᏰᎵ ᏗᎬᏎᎰᎲᏍᏗ ᎨᏎᏍᏗ ᏣᏁᏢᏔᏅᏛ ᎨᏒᎢ.
ᏔᎴᎲᎦ, ᎮᏓ ᏂᎦᏅᎯᏒ ᎠᎴ ᎾᏯᏛᎥ ᎯᎠ ᎦᏙᎯ; ᏂᎯᏰᏃ ᏓᎬᏁᎵ.
ᎡᏆᎻᏃ ᎤᎲᏎ ᎤᎵᏦᏛᎢ ᎠᎴ ᎠᏓᏯᏕᏡᎬᎢ ᎹᎻᎵ ᏧᏤᎵᎦ ᏭᏕᏂᎴᎢ, ᎾᏍᎩ ᎯᏆᏂ ᏥᏚᏙᎥ, ᎠᎴ ᎾᎿ ᎠᏥᎸ ᎨᎳᏍᏗᏱ ᎤᏁᏍᎨᎮᎴ ᏱᎰᏩ.
ᎠᏯᏙᎸᎢ 14
ᎯᎠᏃ ᏄᎵᏍᏔᏁ ᎾᎯᏳ ᏣᏁᎮ ᎠᎻᎴᏇᎵ ᎤᎬᏫᏳᎯ ᏌᎾ ᏚᏙᎥᎢ, ᎡᎵᏲᎩ ᎤᎬᏫᏳᎯ ᎡᎳᏌ ᏚᏙᎥᎢ, ᎩᏓᎴᎣᎹ ᎤᎬᏫᏳᎯ ᎢᎳᎻ ᏚᏙᎥᎢ, ᎠᎴ ᏔᏓᎵ ᎤᎬᏫᏳᎯ ᏧᎾᏓᎴᏅᏛ ᏴᏫ ᎤᎾᏤᎵᎦ;
ᎾᏍᎩ ᎯᎠ ᏓᎿᏩ ᏄᏅᏁᎴ ᏈᎳ ᎤᎬᏫᏳᎯ ᏐᏓᎻ, ᎠᎴ ᏆᏌ ᎤᎬᏫᏳᎯ ᎪᎹᎵ, ᎠᎴ ᏂᎾᏈ ᎤᎬᏫᏳᎯ ᎠᏓᎹ, ᎠᎴ ᏎᎻᏆ ᎤᎬᏫᏳᎯ ᏤᏉᎻ, ᎠᎴ ᎤᎬᏫᏳᎯ ᏈᎳ ᏚᏙᎥ ᎾᏍᎩ ᏐᏩ ᏥᎩ.
ᎾᏍᎩ ᎯᎠ ᏂᎦᏛ ᎤᎾᎵᎪᏁ ᏏᏗᎻᏱ ᎤᎨᏓᎵᏴᎢ, ᎾᏍᎩ ‾ᎠᎹ ᎥᏓᎸ ᏥᎩ.
ᏔᎳᏚ ᏧᏕᏘᏴᏛ ᎩᏓᎴᎣᎹ ᏚᎾᏁᎶᏕᎢ, ᏦᎢᎦᏚᏏᏁᏃ ᎤᏕᏘᏴᏌᏗᏒ ᏚᏂᎦᏘᎸᏎᎢ.
ᏂᎦᏚᏏᏁᏃ ᎤᏕᏘᏴᏌᏗᏒ, ᎤᏂᎷᏤ ᎩᏓᎴᎣᎹ ᎠᎴ ᎾᏍᎩ ᎤᏂᎬᏫᏳᎯ ᏧᎾᎵᎪᏎᎢ, ᎠᎴ ᏚᏂᏎᎪᎩᏎ ᎠᏂᎵᏇ ᎾᎿ ᎠᏍᏘᎶᏗ-ᎧᎾᎻ ᏚᏙᎥᎢ, ᎠᎴ ᎠᏂᏑᏏ ᎾᎿ ᎭᎻ ᏚᏙᎥᎢ, ᎠᎴ ᎠᏂᎢᎻ ᎾᎿ ᏌᏈ-ᎩᎵᏯᏕᎻ ᎦᏙᎥᎢ,
ᎠᎴ ᎠᏂᎰᎳ ᎾᎿ ᎣᏓᎸ ᎤᎾᏤᎵ ᏏᎠ ᎦᏙᎥᎢ ᏫᎬᏍᏗ ᎡᎵ-ᏆᎳ, ᎾᏍᎩ ᎢᎾᎨ ᎾᎥ ᏥᎩ.
ᎢᎤᎾᏨᏎᏃ ᎠᎴ ᏗᏧᎪᏙᏗᏱ-ᎦᏄᎪᎬᎢ ᏗᎤᏂᎷᏤᎢ, ᎾᏍᎩ ᎨᏗᏏ ᏥᏚᏙᎥ, ᎠᎴ ᏚᏂᏎᎪᎩᏎ ᏂᎬᎾᏛ ᎠᏂᎠᎹᎴᎩ ᎤᎾᏤᎵᎪᎯ, ᎠᎴ ᎾᏍᏉ ᎠᏂᎡᎼᎵ ᎾᏍᎩ ᎭᏏᏐᎥᏓᎹ ᏣᏁᎮᎢ.
ᎿᏉᏃ ᎤᏁᏅᏎ ᏐᏓᎻᏱ ᎤᎬᏫᏳᎯ, ᎠᎴ ᎪᎹᎵᏱ ᎤᎬᏫᏳᎯ, ᎠᎴ ᎠᏓᎹᏱ ᎤᎬᏫᏳᎯ, ᎠᎴ ᏤᏉᎻᏱ ᎤᎬᏫᏳᎯ, ᎠᎴ ᎤᎬᏫᏳᎯ ᏈᎳ ᏚᏙᎥᎢ, ᎾᏍᎩ ᏐᏩ ᏥᏚᏙᎥ; ᎾᎿᏃ ᏏᏗᎻ ᎤᎨᏓᎵᏴᎢ ᏚᎾᏟᏴᎮᎢ,
ᎾᏍᎩ ᏱᏓᎴᎣᎹ ᎤᎬᏫᏳᎯ ᎢᎳᎻ ᏚᎾᏟᏴᎮᎢ, ᎠᎴ ᏔᏓᎵ ᎤᎬᏫᏳᎯ ᏧᎾᏓᎴᏅᏛ ᏴᏫ ᎤᎾᏤᎵᎦ, ᎠᎴ ᎠᎻᎴᏇᎵ ᎤᎬᏫᏳᎯ ᏌᎾ ᏚᏙᎥᎢ, ᎠᎴ ᎡᎵᏲᎩ ᎤᎬᏫᏳᎯ ᎡᎳᏌ ᏚᏙᎥᎢ; ᏅᎩ ᎢᏯᏂᏛ ᎤᏂᎬᏫᏳᎯ ᎠᏂᏗᏢᏃ ᎯᏍᎩ.
ᎤᎨᏓᎵᏰᏃ ᏏᏗᎻ ᎤᎧᎵᏨᎯ ᎨᏎ ᏓᏔᎴᏒ ᏩᏥᎳᎨ ᎤᏂᎴᏍᏗᏱ; ᎤᏂᎬᏫᏳᎯᏃ ᏐᏓᎻ ᎠᎴ ᎪᎹᎵ ᎠᏁᎯ ᎤᎾᎵᏎᎢ, ᎠᎴ ᎾᎿ ᏚᏂᎸᏤᎢ; ᎤᎾᎵᏃᎯᏴᎯᏃ ᏦᏓᎸ ᏭᎾᎵᏍᏔᏁᎢ.
ᎠᎴ ᏂᎦᏛ ᏧᎬᏩᎶᏗ ᏚᏂᏬᏅᎰᏁ ᏐᏓᎻᏱ ᎠᎴ ᎪᎹᎵᏱ, ᎠᎴ ᏂᎦᏛ ᎤᎾᎵᏍᏓᏴᏗ, ᎢᎤᏁᏅᏎᏃ.
ᎠᎴ ᎶᏗ ᎤᏂᏂᏴᎮᎢ, ᎾᏍᎩ ᎡᏆᎻ ᏗᎾᏓᏅᏟ ᎤᏪᏥ, ᎾᏍᎩ ᏐᏓᎻᏱ ᏤᎮᎢ, ᎠᎴ ᏧᎬᏩᎶᏗ ᎤᎲ ᎤᏂᎩᏎᎢ, ᎤᎾᏂᎩᏎᏃ.
ᎠᏏᏴᏫᏃ ᎤᏓᏗᏫᏎᎸᎯ ᎤᎷᏤᎢ ᎠᎴ ᎤᏃᏁᎴ ᎡᏆᎻ ᎠᏈᎷ; ᎾᏍᎩᏰᏃ ᎠᏓᏯ-ᏕᏡᎥ ᎡᎥᎢ ᎹᎻᎵ ᎾᏍᎩ ᎡᎼᎵ ᏧᏤᎵᎦ, ᎾᏍᎩ ᎡᏍᎪᎵ ᎠᎴ ᎡᎾ ᎠᎾᎵᏅᏟ ᏥᎨᏎᎢ; ᎾᏍᎩᏃ ᎯᎠ ᎤᎾᎵᎪᏎ ᎡᏆᎻ.
ᎡᏆᎻᏃ ᎤᏛᎦᏅ ᎤᏫᏅ ᎠᏥᏴᎩᏅᎢ, ᎤᎾᎵᏍᎦᏍᏙᏗ ᏚᏁᎴ [ᏧᏅᏏᏓᏍᏗ] ᏧᏪᏲᏅᎯ, ᎦᏁᎸᏉ ᏧᎾᏛᏒᎯ, ᏦᎢᏧᏈ ᏁᎳᏚᏃ ᎢᏯᏂᏛ, ᎠᎴ ᏚᎨᎲᏎ ᏕᏂᏱ ᎢᏴᏛ.
ᏔᎵᏃ ᏄᎾᏓᏕ ᎤᏩᏒ ᎠᎴ ᏧᏅᏏᏓᏍᏗ ᏒᏃᏱ ᎨᏒᎢ, ᎠᎴ ᏚᏂᏎᎪᎩᏎᎢ, ᎠᎴ ᏚᏂᎨᎥᏎ ᎰᏆ ᎢᏴᏛ, ᎾᏍᎩ ᏕᎹᏍᎦ ᎠᎦᏍᎦᏂ ᎢᏗᏢ ᏥᏫᏚᏳᎪᏗ.
ᎠᎴ ᎢᎤᏲᎸᏁ ᏂᎦᏛ ᏧᎬᏩᎶᏗ, ᎠᎴ ᎾᏍᏉ ᎶᏗ ᎤᏫᏅ ᎢᎤᏘᏃᎴᎢ, ᎠᎴ ᎾᏍᎩ ᎤᏤᎵ ᏧᎬᏩᎶᏗ, ᎠᎴ ᎾᏍᏉ ᎠᏂᎨᏴ, ᎠᎴ ᏴᏫ ᏚᏘᏃᎴᎢ.
ᎤᎬᏫᏳᎯᏃ ᏐᏓᎻᏱ ᏚᏠᏒᏎ, ᏅᏛᎤᏨᏛ ᎾᏍᎩ ᏫᏚᎰᏅᎯ ᎩᏓᎴᎣᎹ ᏓᏘᏁᎲᎢ, ᎠᎴ ᎾᏍᎩ ᎤᏂᎬᏫᏳᎯ ᎤᏁᏙᎸᎯ, ᎾᎿ ᏌᏇ ᎤᎨᏓᎵᏴᎢ, ᎾᏍᎩ ᎤᎬᏫᏳᎯ ᎤᏤᎵ ᎤᎨᏓᎵᏴ ᏥᎩ.
ᎺᎵᎩᏌᏕᎩᏃ ᎤᎬᏫᏳᎯ ᏎᎳᎻᏱ ᎤᏲᎴ ᏭᏚ ᎠᎴ ᎩᎦᎨ ᎠᏗᏔᏍᏗ; [ᎺᎵᎩᏌᏕᎩᏃ] ᎠᏥᎸᎨᎶᎯ ᎨᏎᎢ, ᎤᏁᎳᏅᎯ ᏩᏍᏛ ᎦᎸᎳᏗ ᎡᎯ ᎤᏤᎵᎦ.
ᎠᎴ ᎣᏍᏛ ᎤᏁᏤᎴᎢ, ᎯᎠ ᏄᏪᏎᎢ, ᏩᏍᏛ ᎦᎸᎳᏗ ᎡᎯ ᎤᏁᎳᏅᎯ, ᎣᏍᏛ ᎢᏳᏛᏁᏗ ᎨᏎᏍᏗ ᎡᏆᎻ, ᎾᏍᎩ ᏧᏤᎵᎦ ᏥᎩ ᎦᎸᎶᎢ ᎠᎴ ᎡᎶᎯ.
ᎠᎴ ᎦᎸᏉᏗᏳ ᎨᏎᏍᏗ ᎤᏁᎳᏅᎯ ᏩᏍᏛ ᎦᎸᎳᏗ ᎡᎯ ᎾᏍᎩ ᏥᏣᎵᏍᎪᎸᏓᏏ ᏘᏎᎪᎩᏍᏗᏱ ᎨᏣᏍᎦᎩ. ᎤᏁᎸᏁᏃ ᏂᎦᏛ ᏧᎬᏩᎶᏗ [ᎤᏓᏬᏅᏛ ᎠᏰᎲᎢ] ᎠᏍᎪᎯᏁ ᎪᎶᎴᏛ.
ᎤᎬᏫᏳᎯᏃ ᏐᏓᎻᏱ ᎯᎠ ᏄᏪᏎᎴ ᎡᏆᎻ, ᏴᏫᏉ ᎠᏴ ᏗᏍᎩᏲᎯᏏ, ᏂᎯᏃ ᏧᎬᏩᎶᏗ ᎯᎩᏐᎾ.
ᎡᏆᎻᏃ ᎯᎠ ᏄᏪᏎᎴ ᎤᎬᏫᏳᎯ ᏐᏓᎻᏱ, ᏱᎰᏩ ᎤᏁᎳᏅᎯ ᏩᏍᏛ ᎦᎸᎳᏗ ᎡᎯ, ᎾᏍᎩ ᎤᏤᎵᎦ ᏥᎩ ᎦᎸᎶᎢ ᎠᎴ ᎡᎶᎯ, ᏥᏯᏎᎵᏓᏁᎸ,
ᎾᏍᎩ ᎠᎩᎩᏍᏗᏱ ᏂᎨᏒᎾ ᎠᏍᏘᏉ, ᎠᎴ ᎠᎳᏑᎶ ᎪᎸᏌᏛᏗ, ᎠᎴ ᎪᎱᏍᏗ ᏣᏤᎵ ᎨᏒ ᎠᎢᎩᏍᏗᏱ ᏂᎨᏒᎾ, ᎯᎠᏰᏃ ᏱᏅᎯᏫ, ᎠᏆᎻ ᏥᏰᏅᎢᏍᏔᏅ;
ᎯᎠᏍᎩᏂᏃᏅ ᎤᏩᏒ ᎾᏍᎩ ᎠᏂᏫᏅ ᎤᎾᎵᏍᏓᏴᏔᏅᎯ, ᎠᎴ ᎾᏍᎩ ᎾᏍᏉ ᎠᏂᏍᎦᏯ ᎣᎨᏅᏛ, ᎾᏍᎩ ᎡᎾ, ᎡᏍᎪᎵ, ᎠᎴ ᎹᎻᎵ; ᎾᏍᎩ ᏩᏂᎩ ᎤᏂᎩᏍᏗ ᎨᏒ ᎢᎦᎢ.
ᎠᏯᏙᎸᎢ 15
ᎯᎠᏃ ᎾᏍᎩ ᏄᎵᏍᏔᏂᏙᎸ ᏱᎰᏩ ᎤᏁᏨᎯ ᎤᎷᏤᎴ ᎡᏆᎻ ᎤᏁᎳᏫᏎᎲᎢ, ᎯᎠ ᏂᎦᏪᏍᎨᎢ, ᏞᏍᏗ ᏱᎾᏰᏍᎨᏍᏗ ᎡᏆᎻ; ᎠᏴᏰᏃ ᏣᎬᏑᎶᏙᏗ ᎠᎴ ᎤᏣᏔᏅᎯ ᎡᏣᎫᏴᏓᏁᏗ ᏥᎩ.
ᎡᏆᎻᏃ ᎯᎠ ᏄᏪᏎᎢ, ᏣᎬᏫᏳᎯ ᏣᏁᎳᏅᎯ, ᎦᏙ ᏓᏍᎩᏁᎵ, ᎬᏂᏳᏰᏃ ᎠᏇᏥ ᎥᏝ ᏰᎭ, ᎠᎴ ᎯᎠ ᎢᎵᎡᏌ ᏕᎹᏍᎦ ᎡᎯ ᎤᏤᎵ ᎢᏳᎵᏍᏙᏗ ᎢᎩ ᏥᏁᎸᎢ.
ᎡᏆᎻᏃ ᎯᎠ ᏄᏪᏎᎢ, ᎬᏂᏳᏉ ᎠᏴ ᎨᏒ ᎥᏝ ᎠᏇᏥ ᏱᏍᎩᎧᏁᎸ; ᎠᎴ ᎬᏂᏳᏉ ᏥᏁᎸ ᎤᏕᏅᎯ ᏓᏳᏘᏯᏍᏓᏁᎵ ᎠᎩᎾᎥᎢ.
ᎠᎴ ᎬᏂᏳᏉ, ᏱᎰᏩ ᎤᏁᎲᎯ ᎤᎷᏤᎴ ᎡᏆᎻ, ᎯᎠ ᏂᎦᏪᏍᎨᎢ, ᎥᏝᏍᎩᏃ ᎯᎠ ᎾᏍᎩ ᎤᏘᏯᏍᏓᏁᏗ ᏱᎨᏎᏍᏗ ᏣᎾᎥᎢ; ᏨᏎᏍᎩᏂ ᎯᏰᎸ ᏅᏓᏳᏓᎴᏅᎯ ᎤᏘᏯᏍᏓᏁᏗ ᎨᏎᏍᏗ ᏣᎾᎥᎢ.
ᏙᏱᏃ ᏭᏘᏅᏍᏔᏁᎢ, ᎠᎴ ᎯᎠ ᏄᏪᏎᎢ, ᎦᎸᎳᏗ ᎢᏗᏢ ᏫᏔᎧᏅᎦ, ᎠᎴ ᏔᏎᎦ ᏃᏈᏏ, ᎢᏳᏃ ᏰᎵ ᏗᎨᏣᏎᎰᎲᏍᏗ ᎨᏎᏍᏗ; ᎯᎠᏃ ᏄᏪᏎᎴᎢ, ᎾᏍᎩᏯᏍᎩᏂ ᏄᏂᏧᏈᏍᏕᏍᏗ ᏣᏁᏢᏔᏅᎯ.
ᎡᏆᎻᏃ ᎤᏬᎯᏳᏁ ᏱᎰᏩ; ᎾᏍᎩᏃ ᏚᏳᎪᏛ ᏥᏄᏛᏁᎶ ᎤᏰᎸᎾᏁᎴᎢ.
ᎯᎠᏃ ᏄᏪᏎᎴᎢ, ᎠᏴ ᏱᎰᏩ ᎥᎵ ᎠᏂᎨᎳᏗ ᎤᎾᏤᎵᎪᎯ ᏅᏓᎬᏄᎪᏫᏒᎯ, ᎯᎠ ᎾᏍᎩ ᎦᏙᎯ ᎬᏁᏗᏱ ᏣᏤᎵᎦ ᎢᏳᎵᏍᏙᏗᏱ.
ᎯᎠᏃ ᏄᏪᏎᎢ, ᏣᎬᏫᏳᎯ ᎠᏆᏤᎵ ᏱᎰᏩ, ᎦᏙ ᏓᎦᎴᎣᎯᏍᏔᏂ ᎯᎠ ᎾᏍᎩ ᎠᏆᏤᎵᎦ ᎢᏳᎵᏍᏙᏗᏱ?
ᎯᎠᏃ ᏄᏪᏎᎴᎢ; ᏫᏗᏍᎩᏯᏅᏏ ᏩᎦ ᎠᎩᏏ ᏦᎢ ᎢᏳᏕᏘᏴᏛ, ᎠᎴ ᎠᏫ ᎠᎭᏄᎸᎯ ᎠᎩᏏ ᏦᎢ ᎢᏳᏕᏘᏴᏛ, ᎠᎴ ᎤᏃᏕᏅ ᎠᏨᏯ ᏦᎢ ᎢᏳᏕᏘᏴᏛ, ᎠᎴ ᎫᎴ ᏗᏍᎪᏂᎯ, ᏬᏱᏃ ᎠᏛ.
ᎯᎠᏃ ᎾᏍᎩ ᏂᎦᏛ ᏚᏘᏃᎮᎴᎢ, ᎠᎴ ᎠᏰᎵ ᏔᎵ ᏂᏚᏪᏕᎢ ᎠᎴ ᏧᎵᎬᎭᎷᏴᎯ ᏧᏦᏟᎭ ᏂᏚᏩᏁᎴᎢ; ᏥᏍᏆᏍᎩᏂ ᎥᏝ ᏱᏚᎬᎭᎷᏰᎢ.
ᎠᏂᏃᎯᎵᏙᎯᏃ ᎡᎳᏗ ᏄᎾᏛᏁᎸ ᎾᎿ ᎤᎾᎩᎸᏂᎸ, ᎡᏆᎻ ᏚᎨᎯᏙᎴᎢ.
ᎿᏉᏃ ᏅᏙ ᏭᏕᎵᎨᎢ ᎤᏣᏘ ᎠᏍᏓᏯ ᎤᎸᏁ ᎡᏆᎻ; ᎠᎴ ᎬᏂᏳᏉ ᎤᏣᏘ ᎤᏍᎦᏎᏗ ᎤᎵᏏᎩ ᎤᏭᏢᏂᎴᎢ.
ᎯᎠᏃ ᏄᏪᏎᎴ ᎡᏆᎻ, ᎤᏙᎯᏳᎯᏯ ᎯᎦᏔᎮᏍᏗ, ᎾᏍᎩ ᏂᎯ ᏣᏁᏢᏔᏅᎯ ᎠᏁᏙᎯ ᎨᏎᏍᏗ ᎾᎿ ᎦᏙᎯ ᎤᎾᏤᎵ ᏂᎨᏒᎾ, ᎠᎴ ᎾᎿ [ᎠᏁᎯ] ᏙᏓᎬᏩᏂᎾᏢᏂ; ᎠᎴ ᏅᎩᏧᏈ ᏧᏕᏘᏴᏛ ᏙᏓᎬᏩᏂᎩᎸᏂ.
ᎠᎴ ᎾᏍᏉ ᎾᏍᎩ ᏴᏫ ᏥᏙᏓᎬᏩᏂᎾᏢᏂ, ᏙᏓᎦᏥᏳᎪᏓᏁᎵ; ᎣᏂᏃ ᎢᏴᏛ ᏛᏂᏄᎪᏥ ᎤᏣᏘ ᏧᎬᏩᎶᏗ ᎠᏂᏰᎮᏍᏗ.
ᏂᎯᏃ ᏅᏩᏙᎯᏯᏛ ᏗᏣᎦᏴᎵᎨ ᏗᏁᎲ ᏮᏘᎶᏏ; ᎠᎴ ᏣᎦᏴᎳᏥᏌᏛ ᎨᏎᏍᏗ ᎠᎴ ᏅᏩᏙᎯᏯᏛ ᏣᏓᏅᏖᏍᏗ ᏓᏰᏣᏂᏌᏂ.
ᎠᏎᏃ ᏅᎩᏁ ᎤᎾᏓᏁᏟᏴᏛ ᎨᏎᏍᏗ ᏔᎵᏁ ᎠᏂ ᏛᎠᏂᎷᏥᎵ; ᎠᏂᎡᎼᎵᏰᏃ ᎠᏂᏍᎦᏅ ᎥᏝ ᎠᏏ ᎤᎧᎵᏨᎯ ᏱᎩ.
ᎯᎠᏃ ᏄᎵᏍᏔᏁ ᎿᏉ ᏅᏙ ᏭᏕᎵᏨ, ᎠᎴ ᎿᏉ ᎤᎵᏍᎨᎢ, ᎬᏂᏳᏉ ᏧᎦᏒᏍᏗ ᎥᏘ ᏗᎦᏚᏗᏱ, ᎠᎴ ᎠᏨᏍᏙᏗ ᎬᏨᏍᏗ ᎾᏍᎩ ᎤᎶᏎ ᎠᏰᎵ ᎾᎿ ᎠᎬᎭᎷᏴᎯ ᏓᎲᎢ.
ᎾᎯᏳᏉᏃ ᎢᎦ ᏱᎰᏩ ᎧᏃᎮᏛ ᏚᏠᎯᏍᏓᏁᎴ ᎡᏆᎻ, ᎯᎠ ᏂᎦᏪᏍᎨᎢ, ᏂᎯ ᏣᏁᏢᏔᏅᎯ ᎦᏥᎥᏏ ᎯᎠ ᎦᏙᎯ, ᎢᏥᏈᏱ ᎡᏉᏂ ᎨᏴ ᏅᏓᏳᏓᎴᏅᏛ ᎤᏔᏅ ᎡᏉᏂ ᏂᎨᏴ ᏩᏍᏗ, ᎾᏍᎩ ᏳᏇᏗ ᎡᏉᏂ ᏥᎩ.
ᎾᏍᎩ ᎠᏂᎨᏂ, ᎠᎴ ᎠᏂᎨᏂᏏ, ᎠᎴ ᎠᏂᎧᏗᎼᏂ,
ᎠᎴ ᎠᏂᎯᏗ, ᎠᎴ ᎠᏂᏇᎵᏏ, ᎠᎴ ᎠᏂᎵᏇᎻ,
ᎠᎴ ᎠᏂᎡᎼᎵ, ᎠᎴ ᎠᏂᎨᎾᏂ, ᎠᎴ ᎠᏂᎦᎦᏏ, ᎠᎴ ᎠᏂᏤᏊᏏ (ᎤᎾᏤᎵᎪᎯ.)
ᎠᏯᏙᎸᎢ 16
ᏎᎳᏱᏃ ᎡᏆᎻ ᎤᏓᎵᎢ, ᎥᏝ ᏗᏂᏲᎵ ᏱᏚᎾᏄᎪᏫᏎᎮᎢ; ᎤᏪᎧᎮᏃ ᎠᏛ ᎤᏅᏏᏓᏍᏗ ᎢᏥᏈᏱ ᎤᏕᏅᎯ ᎮᎦ ᏧᏙᎢᏛ.
ᏎᎳᏱᏃ ᎯᎠ ᏄᏪᏎᎴ ᎡᏆᎻ, ᎬᏂᏳᏉ, ᏱᎰᏩ ᎠᎩᎾᎯᏍᏓᏁᎸ ᏗᏆᎷᎸᏗᏱ; Ꭷ ᎭᏓᏳᎦ ᎠᏛ ᏥᏅᏏᏓᏍᏗ; ᎾᏍᎩᏃ ᏗᏂᏲᎵ ᏗᎬᎩᎾᏄᎪᏫᏎᏗ ᏱᏂᎦᎩ. ᎡᏆᎻᏃ ᎤᏛᏓᏍᏓᏁᎴ ᏎᎳᏱ ᎧᏁᎬᎢ.
ᏎᎳᏱᏃ ᎡᏆᎻ ᎤᏓᎵᎢ, ᏭᏯᏅᎮ ᎮᎦ ᎤᏅᏏᏓᏍᏗ ᎢᏥᏈᏱ ᎤᏕᏅᎯ, ᎾᏍᎩ ᎡᏆᎻ ᎠᏍᎪᎯ ᏧᏕᏗᏴᏛ ᎬᏩᏕᏂᎸᎯ ᏂᎨᏎ ᎨᎾᏂ ᎦᏙᎯ, ᎠᎴ ᎾᏍᎩ ᎤᏰᎯ ᎡᏆᎻ ᎤᏪᎧᏁᎴ ᎤᏓᏴᏍᏗ.
ᎤᏓᏴᏎᏃ ᎮᎦ, ᎠᎴ ᎤᏁᎵᏤ ᎮᎦ; ᎮᎦᏃ ᎤᏙᎴᎰᏒ ᎤᏁᎵᏨ ᎤᎾᏝᎢ ᎦᏂᏆᏘᎯ ᏄᎵᏍᏔᏁᎢ.
ᏎᎳᏱᏃ ᎯᎠ ᏄᏪᏎᎴ ᎡᏆᎻ, ᏂᏚᏳᎪᏛᎾ ᎾᏆᏛᏁᎸ ᏂᎯ ᏅᏂᏌ; ᏥᏅᏏᏓᏍᏗ ᎬᏴᎧᏁᎸ ᏣᏓᏰᏍᏗ; ᎦᏁᎵᏒᏃ ᎤᏙᎴᎰᏒ, ᎿᏉ ᎠᎩᏂᏆᏘᎯ ᏄᎵᏍᏔᏅᎩ; ᏱᎰᏩ ᎠᏗᎾ ᎠᏴ ᏂᎯᏃ ᏫᏗᎩᏄᎪᏓᏏ.
ᎠᏎᏃ ᎡᏆᎻ ᎯᎠ ᏄᏪᏎᎴ ᏎᎳᏱ, ᎬᏂᏳᏉ ᏣᏒᎦᎸ ᏣᏚᎵᏍᎬ ᎢᎯᏴᏁᏗᏱ; ᎭᏓᏅᏖᏍᎬᏉ ᏂᏴᎦ. ᎿᏉᏃ ᏎᎳᏱ ᎬᏍᎦᎢᏍᏓᎩ ᏄᏩᏁᎸ ᎤᎵᏘᎡᎴᎢ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ ᎤᏩᏛᎮ ᎦᎸᎪᎬᎢ ᎢᎾᎨᎢ, ᎾᏍᎩ ᏅᏃᎱᎶᏗ ᏌᎵᏱ ᏫᎦᏅᏅ ᏥᎦᏄᎪᎦ.
ᎯᎠᏃ ᏄᏪᏎ ᎾᏍᎩ, ᎮᎦ, ᏎᎳᏱ ᏣᏅᏏᏓᏍᏗ, ᎭᏢ ᏘᎶᎯ? ᎠᎴ ᎭᏢ ᏮᏘᎶᏏ? ᎯᎠᏃ ᏄᏪᏎᎢ, ᏎᎳᏱ ᎠᎩᏅᏏᏓᏍᏗ ᏥᏯᎵᏗᎡᎭ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ ᎯᎠ ᏄᏪᏎᎴᎢ, ᏥᎭᏅᎾᏉ, ᏣᏅᏏᏓᏍᏗ ᏥᏫᎯᎷᏥᏏ, ᎠᎴ ᏥᏫᏙᎯᏯᏓᏲᎯᏏᏉ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ ᎯᎠ ᏄᏪᏎᎴᎢ, ᏂᎯ ᏣᏁᏢᏔᏅᎯ ᎨᏒ ᎤᏣᏔᏅᎯ ᏓᎦᏥᎪᏙᎯᏍᏔᏂ, ᎾᏍᎩ ᎥᏝ ᏰᎵ ᏗᎬᏎᎰᎲᏍᏗ ᏱᎨᏎᏍᏗ ᏄᏂᏧᏈᏍᏕᏍᏗ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ, ᎯᎠ ᏄᏪᏎᎴᎢ, ᎬᏂᏳᏉ, ᎯᏁᎵᏛ, ᎠᎴ ᎠᏧᏣ ᏘᎾᏄᎪᏫᏏ, ᎠᎴ ᎢᏏᎺᎵ ᏙᏘᏲᎢ; ᏅᏗᎦᎵᏍᏙᏗᎭ ᏱᎰᏩ ᏣᏛᎦᏁᎸ ᎤᏪᎵᎯᏍᏗ ᏂᏣᎵᏍᏓᏁᎲᎢ.
ᎠᎴ ᏗᎦᎵᎠᏅᎯᏛ ᎬᏘᏌᏘ ᎾᏍᎩᏯ ᎨᏎᏍᏗ ᎠᏍᎦᏯ; ᎾᏂᎥ ᏴᏫ ᏗᎦᏘᎴᎩ, ᎠᎴ ᎾᏂᎥ ᏴᏫ ᏗᎬᏩᎦᏘᎴᎩ ᎨᏎᏍᏗ; ᎠᎴ ᏂᎦᏛ ᎠᎾᎵᏅᏟ ᏄᎾᏛᏅ ᎾᎥ ᎡᎮᏍᏗ.
ᎠᎴ ᎯᎠ ᏄᏍᏕ ᏚᏬᎡ ᏱᎰᏩ ᎾᏍᎩ ᎤᏬᏁᏔᏅᎯ, ᏂᎯ ᏣᏁᎳᏅᎯ ᏍᎩᎪᏩᏘᏍᎩ; ᎯᎠᏰᏃ ᏄᏪᏎᎢ, ᏥᎪ ᎾᏍᏉ ᎠᏴ ᎠᏂ ᏕᏥᏯᎦᏅᎦ ᎠᎩᎪᏩᏘᏍᎩ.
ᎾᏍᎩ ᎢᏳᏍᏗ, ᎾᏍᎩ ᎠᎹ ᎦᏁᎲᎢ ᎠᏔᎴᏒ ᎳᎭᎢᎶᎢ ᏚᏃᎡᎢ; ᎬᏂᏳᏉ, ᎾᏍᎩ ᎨᏚᏏ ᏇᎴᏗᏃ ᎠᏰᎵ ᎠᎹ ᏥᎦᏁᎭ.
ᎮᎦᏃ ᎤᎾᏄᎪᏫᏎᎴ ᎡᏆᎻ ᎠᏧᏣ; ᎡᏆᎻᏃ ᎤᏪᏥ ᎾᏍᎩ ᎮᎦ ᏧᎾᏄᎪᏫᏎᎴ ᎢᏏᎺᎵ ᏚᏬᎡᎢ.
ᎡᏆᎻᏃ ᏁᎳᏍᎪᎯ ᏑᏓᎵᎦᎵ ᎢᏳᏕᏘᏴᏛ ᎨᏎᎢ, ᎾᎯᏳ ᎮᎦ ᎢᏏᎺᎵ ᏧᎾᏄᎪᏫᏎᎴ ᎡᏆᎻ.
ᎠᏯᏙᎸᎢ 17
ᎡᏆᎻᏃ ᏐᎣᏁᎳᏍᎪᎯ ᏐᎣᏁᎳᎦᎵ ᎢᏳᏕᏘᏴᏛ ᎨᏎᎢ, ᏱᎰᏩ ᎬᏂᎨᏒ ᏄᏛᏁᎴ ᎡᏆᎻ, ᎠᎴ ᎯᎠ ᏄᏪᏎᎴᎢ, ᎠᏴ ᏫᎾᏍᏛᎾ ᎠᏩᎵᏂᎩᏗᏳ ᎠᏆᏁᎳᏅᎯ; ᎠᏴ ᏥᎦᏔᎲ ᎭᎴᏂᏙᎮᏍᏗ, ᎠᎴ ᏂᏍᎦᏅᎾ ᎨᏎᏍᏗ.
ᎠᎴ ᎧᏃᎮᏛ ᏙᏓᎬᏯᏠᎢᏍᏓᏁᎵ, ᎠᎴ ᎤᏣᏔᏅᎯ ᏓᎬᎪᏙᎯᏍᏔᏂ.
ᎡᏆᎻᏃ ᎤᏯᏍᏚᏎᎢ; ᎤᏁᎳᏅᎯᏃ ᎤᎵᏃᎮᏔᏁᎢ, ᎯᎠ ᏄᏪᏎᎢ,
ᎠᏴᏍᎩᏂ ᎨᏒᎢ, ᎬᏂᏳᏉ ᎧᏃᎮᏛ ᏕᎬᏯᏠᎢᏍᏓᏁᎸ, ᏂᎯᏃ ᎤᏂᏣᏘ ᎤᎾᏓᏤᎵᏛ ᏴᏫ ᏘᎦᏴᎵᎨ ᎢᏣᎵᏍᏙᏗ ᎨᏎᏍᏗ.
ᎥᏝ ᎠᎴ ᎿᏉ ᎡᏆᎻ ᏰᏦᏎᎮᏍᏗ, ᎡᏆᎭᎻᏍᎩᏂ ᏕᎶᏙᎡᏍᏗ; ᎤᏂᏣᏘᏰᏃ ᎤᎾᏓᏤᎵᏛ ᏴᏫ ᏘᎦᏴᎵᎨ ᏂᎬᏴᎦ.
ᎠᎴ ᎤᏣᏔᏅᎯ ᏣᏁᏉᏣᏘ ᏅᏓᎬᏴᏁᎵ, ᏂᎯᏃ ᎨᏒ ᎤᎾᏓᏤᎵᏛ ᏴᏫ ᏓᎦᏥᏲᏢᏂ, ᎠᎴ ᏂᎯ ᎨᏒ ᎤᏂᎬᏫᏳᎯ ᏅᏓᏳᎾᏓᎴᏗ ᎨᏎᏍᏗ.
ᎠᎴ ᏓᏥᏍᏓᏱᏗ ᎧᏃᎮᏛ ᏕᎬᏯᏠᎢᏍᏓᏁᎸᎢ, ᏂᎯ, ᎠᎴ ᏂᎯ ᏣᏁᏢᏔᏅᎯ ᎣᏂ ᎤᏅᏓᏗᏗᏒᎢ, ᎾᏍᎩ ᎠᎾᏁᏢᏔᏂᏒᎢ, ᎾᏍᎩ ᏭᏍᏗᏥᎯᏍᏗ ᏂᎨᏒᎾ ᎧᏃᎮᏛ ᏓᏠᎯᏍᏛᎢ, ᎾᏍᎩ ᎠᏴ ᎬᏯᏁᎳᏅᎯ ᎨᏒᎢ, ᎠᎴ ᎾᏍᎩ ᏂᎯ ᏣᏁᎸᏔᏅᎯ ᎣᏂ ᎤᏅᏓᏗᏗᏒᎢ.
ᎠᎴ ᏂᎯ ᏓᎬᏁᎵ ᎠᎴ ᏂᎯ ᏣᏁᏢᏔᏅᎯ ᎣᏂ ᎤᏅᏓᏗᏗᏒ ᎯᎠ ᎾᏍᎩ ᎦᏙᎯ ᎾᎿ ᎮᏙᎯ ᏥᎩ, ᎾᏍᎩ ᏂᎬᎾᏛ ᎨᎾᏂ ᎦᏓ ᎠᎲᎢ, ᏭᏍᏗᏥᎯᏍᏗ ᏂᎨᏒᎾ ᎤᎾᏤᎵᎦ ᎢᏳᎵᏍᏙᏗᏱ; ᎠᏴᏃ ᎦᏥᏯᏁᎳᏅᎯ ᎨᏎᏍᏗ.
ᎤᏁᎳᏅᎯᏃ ᎯᎠ ᏄᏪᏎᎴ ᎡᏆᎭᎻ, ᎾᏍᎩᏃ ᎢᏳᏍᏗ ᏂᎯ ᏣᏍᏆᏂᎪᏙᏗ ᎨᏎᏍᏗ ᏆᏤᎵ ᎧᏃᎮᏛ ᏓᏠᎯᏍᏛᎢ, ᏂᎯ ᎠᎴ ᏣᏁᏢᏔᏅᎯ ᎣᏂ ᎤᏅᏓᏗᏗᏒ ᎠᎾᏁᏢᏔᏂᏒᎢ.
ᎯᎠ ᎾᏍᎩ ᏄᏍᏗ ᎧᏃᎮᏛ ᏓᏆᏠᎯᏍᏛᎢ, ᎾᏍᎩ ᎢᏥᏍᏆᏂᎪᏙᏗ ᏥᎩ, ᏥᏕᏓᎦᏠᎯᏍᏓ, ᎠᏴ ᎠᎴ ᏂᎯ ᎠᎴ ᏂᎯ ᏣᏁᏢᏔᏅᎯ ᎣᏂ ᎤᏅᏓᏗᏗᏒᎢ; ᎾᏂᎥ ᎠᏂᏍᎦᏯ ᏕᏤᎲᎢ ᏗᎱᏍᏕᏎᏗ ᎨᏎᏍᏗ.
ᎠᎴ ᏕᏥᎱᏍᏕᏍᎨᏍᏗ ᎢᏥᏇᏓᎸ ᎢᏥᏁᎪᎢ; ᎧᏃᎮᏛᏃ ᏕᎦᏠᎯᏍᏛ ᎤᏰᎸᏕᏍᏗ ᎾᏍᎩ.
ᎾᏍᎩᏃ ᏧᏁᎳ ᏧᏒᎯᏛ ᎦᏰᎯ ᎠᏥᎤᏍᏕᏎᏗ ᎨᏎᏍᏗ, ᎾᏂᎥ ᎠᏂᏧᏣ ᎾᏍᎩ ᏂᎯ ᎢᏣᏁᏢᏔᏅᏒᎢ, ᎾᏍᎩ ᎠᏓᏁᎸ ᎤᏕᏅᎯ, ᎠᎴ ᎠᏕᎸ ᎠᏥᏩᎯᏍᏔᏅᎯ, ᎾᏍᎩ ᎩᎶ ᏅᏩᏓᎴ ᏴᏫ ᏣᏁᏢᏔᏅᎯ ᏂᎨᏒᎾ ᎠᏥᏩᏎᎸᎯ.
ᎯᏁᎸ ᎤᏕᏅᎯ, ᎠᎴ ᏣᏤᎵ ᎠᏕᎸ ᎯᏩᎯᏍᏔᏅᎯ, ᎾᏍᎩ ᎠᏎ ᎠᏥᎤᏍᏕᏎᏗ ᎨᏎᏍᏗ; ᎠᎴ ᎠᏆᏤᎵ ᎧᏃᎮᏛ ᏓᏠᎯᏍᏛ ᎢᏥᏇᏓᎸ ᎤᏰᎸᏕᏍᏗ, ᎾᏍᎩ ᎧᏃᎮᏛ ᏓᏠᎯᏍᏛ ᎤᏍᏗᏥᎯᏍᏗ ᏂᎨᏒᎾ ᎨᏒᎢ.
ᎾᏥᎤᏍᏕᏎᎸᎾᏃ ᎠᏍᎦᏯ ᎾᏍᎩ ᎤᏇᏓᎸ ᎤᏁᎪᎯ ᎠᏥᎤᏍᏕᏎᎸᎯ ᏂᎨᏒᎾ ᎢᎨᏎᏍᏗ, ᎾᏍᎩ ᏴᏫ ᎠᏥᎢᏍᏗ ᎨᏎᏍᏗ ᎤᏠᏱ ᎤᏙᏣᎸᎢ; ᎤᏲᏍᏔᏅᎯᏰᏃ ᎨᏎᏍᏗ ᎧᏃᎮᏛ ᏓᏆᏠᎯᏍᏛᎢ.
ᎤᏁᎳᏅᎯᏃ ᎯᎠ ᏄᏪᏎᎴ ᎡᏆᎭᎻ, ᎯᎠᏃ ᏎᎳᏱ ᏣᏓᎵᎢ; ᎥᏝ ᏎᎳᏱ ᏱᏲᏎᎮᏍᏗ, ᏎᎵᏰᏃ ᏚᏙᎥ.
ᎠᎴ ᎣᏍᏛ ᏅᏓᏥᏯᏛᏁᎵ, ᎠᎴ ᏓᎬᏯᎧᏁᎵ ᎠᏧᏣ ᎾᏍᎩ ᏓᏣᎾᏄᎪᏫᏎᎵ; ᎥᎥ, ᎣᏍᏛ ᎤᏓᏥᏯᏛᏁᎵ ᎠᎴ ᎾᏍᎩ ᎨᏒ ᏗᎾᏓᎴᎲᏍᎨᏍᏗ ᎤᎾᏓᏤᎵᏛ ᏴᏫ; ᎤᏂᎬᏫᏳᎯ ᎤᎾᏓᏤᎵᏛ ᏴᏫ ᏧᎾᏤᎵᎦ ᏙᏓᎦᎾᏄᎪᏫᏏ.
ᎿᏉᏃ ᎡᏆᎭᎻ ᎤᏯᏍᏚᏎᎢ, ᎠᎴ ᎤᏰᏤᎢ, ᎠᎴ ᎯᎠ ᏄᏪᏎ ᏧᏓᏅᏛᎢ, ᏥᎪ ᎤᏪᏥ ᏛᎤᏕᏁᎵ ᎾᏍᎩ ᎠᏍᎪᎯᏧᏈ ᎢᏳᏕᏘᏴᏛ ᎿᏉ ᏥᎩ; ᎠᎴ ᏎᎵ ᏐᎣᏁᎳᏍᎪᎯ ᎢᏳᏕᏘᏴᏛ ᏥᎩ ᏙᏛᎠᎷᎸᏂᏍᎩ?
ᎡᏆᎭᎻᏃ ᎯᎠ ᏄᏪᏎᎴ ᎤᏁᎳᏅᎯ, ᎢᏏᎺᎵ ᎯᎦᏔᎲ ᏩᎴᏂᏓ!
ᎤᏁᎳᏅᎯᏃ ᎯᎠ ᏄᏪᏎᎢ, ᎤᏙᎯᏳᎯᏍᎩᏂ ᏎᎵ ᏣᏓᎵᎢ ᏓᎦᎾᏄᎪᏫᏏ ᏤᏥ ᎠᏧᏣ; ᎠᎴ ᎡᏏᎩ ᏙᏘᏲᎢ; ᎠᎴ ᎾᏍᎩ ᏓᏥᏍᏓᏱᏕᎵ ᎠᏆᏤᎵ ᎧᏃᎮᏛ ᏓᏠᎯᏍᏛᎢ, ᎾᏍᎩ ᎤᏍᏗᏥᎯᏍᏗ ᏂᎨᏒᎾ ᎧᏃᎮᏛ ᏓᏠᎯᏍᏛᎢ, ᎠᎴ ᏓᎦᏥᏍᏓᏱᏕᎵ ᎾᏍᎩ ᎤᏁᏢᏔᏅᎯ ᎣᏂ ᎤᏅᏓᏗᏗᏒᎢ.
ᎢᏏᎺᎵᏃ ᎯᏁᎢᏍᏗᏍᎬ ᎬᏯᏛᎦᏁᎸ; ᎬᏂᏳᏉ, ᎣᏍᏛ ᏂᏥᏯᏛᏂᏏ, ᎠᎴ ᎤᏁᏉᏣᏘᏳ ᏅᏓᏥᏴᏁᎵ, ᎠᎴ ᎤᏣᏔᏅᎯ ᏓᏥᎪᏙᎯᏍᏔᏂ; ᏔᎳᏚᎢᏯᏂᏛ ᎤᏂᎬᏫᏳᎯ ᏓᎬᏩᏕᏁᎵ, ᎠᎴ ᎾᏍᎩ ᎤᏁᏢᏔᏅᏛ ᎤᏂᏧᏈᏍᏗ ᏴᏫ ᎤᏓᎦᏥᏴᏁᎵ.
ᎧᏃᎮᏛᏍᎩᏂ ᎠᏆᏤᎵ ᏓᏠᎯᏍᏛ ᏓᏥᏍᏓᏱᏕᎵ ᎡᏏᎩ, ᎾᏍᎩ ᏎᎵ ᏨᏓᏣᎾᏄᎪᏫᏎᎵ, ᎪᎯᏳᎳ ᎡᏘ ᎨᏎᏍᏗ.
ᎠᎴ ᎿᏉ ᎤᏲᎯᏍᏔᏁ ᎠᎵᏃᎮᏗᏍᎬᎢ, ᎠᎴ ᎤᏁᎳᏅᎯ ᎤᎵᏌᎳᏓᏁ ᎤᏓᏅᎡᎴ ᎡᏆᎭᎻ.
ᎡᏆᎭᎻᏃ ᏭᏯᏅᎮ ᎤᏪᏥ ᎢᏏᎺᎵ, ᎠᎴ ᏂᎦᏛ ᎦᏁᎸ ᎤᎾᏕᏅᎯ, ᎠᎴ ᏂᎦᏛ ᎠᏕᎸ ᏧᏩᎯᏍᏔᏅᎯ, ᎾᏂᎥ ᎠᏂᏍᎦᏯ ᎤᎾᏓᏑᏴ ᎡᏆᎭᎻ ᎦᏁᎸ ᎠᏁᎯ; ᎾᏍᎩᏃ ᏚᎱᏍᏕᏎᎴ ᎤᏂᏇᏓᎸ ᎤᏂᏁᎪᎢ, ᎾᎯᏳᏉ ᎢᎦ, ᎾᏍᎩᏯ ᎤᏁᎳᏅᎯ ᏄᏪᏎᎸᎢ.
ᎡᏆᎭᎻᏃ ᏐᎣᏁᎳᏍᎪᎯ ᏐᎣᏁᎳᎦᎵ ᎢᏳᏕᏘᏴᏛ ᎨᏎᎢ, ᎾᎯᏳ ᎤᏇᏓᎷ ᎤᏁᎪᎢ ᎠᏥᎤᏍᏕᏎᎸ.
ᎤᏪᏥᏃ ᎢᏏᎺᎵ ᏦᎢᎦᏚ ᎢᏳᏕᏘᏴᏛ ᎨᏎᎢ, ᎾᎯᏳ ᎤᏇᏓᎸ ᎤᏁᎪᎢ ᎠᏥᎤᏍᏕᏎᎸ.
ᎾᎯᏳᏉ ᎢᎦ ᎡᏆᎭᎻ ᎠᏥᎤᏍᏕᏎᎴᎢ, ᎠᎴ ᎾᏍᏉ ᎤᏪᏥ ᎢᏏᎺᎵ.
ᎠᎴ ᏂᎦᏛ ᎠᏂᏍᎦᏯ ᎦᏁᎸ ᎠᏁᎯ, ᎦᏁᎸ ᎤᎾᏕᏅᎯ, ᎠᎴ ᎠᏕᎸ ᎨᏥᏩᎯᏍᏔᏅᎯ, ᏅᏩᎾᏓᎴ ᏴᏫ ᎨᏥᏩᎯᏎᎸᎯ, ᎢᏧᎳᎭ ᏙᎨᏥᎤᏍᏕᏎᎴᎢ.
ᎠᏯᏙᎸᎢ 18
ᏱᎰᏩᏃ ᎬᏂᎨᏒ ᏄᏛᏁᎴ ᎹᎺᎵ ᏧᏤᎵᎦ ᎠᏓᏯ ᏕᏡᎬᎢ; ᎦᎵᏦᏛᏃ ᎦᎶᎯᏍᏗᏱ ᎤᏬᎴ ᎢᎦ ᏧᏗᎴᎪᎢ;
ᏚᏌᎳᏓᏁᏃ ᏗᎦᏙᎵ ᎠᎴ ᏚᎧᎿᏁᎢ, ᎠᎴ ᎬᏂᏳᏉ ᎠᏂᏦᎢ ᎠᏂᏍᎦᏯ ᎤᏬᎸ ᎾᎥ ᎠᏂᏙᎾᎡᎢ; ᏚᎪᎲᏃ ᎦᎵᏦᏛ ᎦᎶᎯᏍᏗᏱ ᎤᏬᎸ ᎤᏁᎷᎩᎭ ᏫᏚᏠᏎᎢ, ᎠᎴ ᎡᎳᏗ ᏄᏛᏁᎴᎢ,
ᎠᎴ ᎯᎠ ᏄᏪᏎᎢ, ᏣᎬᏫᏳᎯ ᎠᏆᏤᎵ, ᎢᏳᏃ ᏗᏍᏆᏓᏂᎸᏨᎯ ᎨᏎᏍᏗ, ᏞᏍᏗ ᎯᎶᎢᏎᎸᎩᏉ ᎯᏅᏏᏓᏍᏗ;
ᎦᏲᎵ ᎠᎹ ᏩᏂᏁᎩ, ᎠᎴ ᏗᏣᎳᏏᏕᏂ ᏗᏦᏑᎵ, ᎠᎴ ᎢᏣᏣᏪᏐᎸᏍᏓ ᏡᎬ ᎭᏫᏂᏗᏢ;
ᎤᏍᏗᏃ ᎠᎵᏍᏓᏴᏗ ᏮᏓᏥᎩᏏ ᏗᏣᏓᏅᏙᏃ ᏕᏥᎧᎵᏍᏓᏛᎭ; ᎩᎳᏃ ᎢᏣᏂᎩᏒᎭ; ᎾᏍᎩᏰᏃ ᎢᏳᏍᏗ ᎡᏥᎷᏤᎸ ᎡᏥᏅᏏᏓᏍᏗ. ᎯᎠᏃ ᏄᏂᏪᏎᎢ, ᏂᏣᏪᏒ ᎾᏍᎩᏯ ᎿᏛᎦ.
ᎡᏆᎭᎻᏃ ᎤᎵᏍᏗ ᎦᎵᏦᏛ ᏭᏴᎴ ᏎᎵ ᏧᏬᎸᎢ, ᎯᎠᏃ ᏫᏄᏪᏎᎢ, ᏄᎳ ᎭᏛᏅᎢᏍᏓ ᏦᎢ ᎢᏯᏟᎶᎥᎯ ᏩᎾᎨ ᎢᏒ; ᎦᏑᎬᎵ, ᎠᎴ ᏘᏃᏢᏛᎦ.
ᎡᏆᎭᎻᏃ ᏩᎦ ᏗᏁᏙᎲ ᏭᏗᏢᏍᏔᏁᎢ, ᎠᎴ ᎤᏘᏃᎴ ᏩᎦ ᎠᎩᎾ ᎤᏓᎨᎢ ᎠᎴ ᎣᏍᏛ, ᎠᎴ ᎠᏫᏅ ᎤᏪᎧᏁᎴᎢ; ᎾᏍᎩᏃ ᎤᎵᏍᏗ ᎣᏍᏛ ᏄᏩᏁᎴᎢ.
ᎡᏆᎭᎻᏃ ᎪᎢ-ᎪᏢᏀᎢ ᏭᎩᏎᎢ, ᎠᎴ ᎤᏅᏗ ᏭᏁᎩᏎᎢ, ᎠᎴ ᏩᎦ ᎠᎩᎾ ᎾᏍᎩ ᎣᏍᏛ ᎢᏳᏩᏁᎸᎯ ᏭᏁᏎᎢ, ᎠᎴ ᏚᏪᎳᏍᏔᏁᎢ; ᎠᏂᏅᏃ ᎤᎶᏗᏢ ᎤᎴᏁ ᏡᎬ ᎭᏫᏂᏗᏢ, ᎠᎴ ᎤᎾᎵᏍᏓᏴᏁᎢ.
ᎯᎠᏃ ᏂᎬᏩᏪᏎᎴᎢ, ᎭᏢ ᏎᎵ ᏣᏓᎵᎢ? ᎯᎠᏃ ᏄᏪᏎᎢ, ᎬᏂᏳᏉ, ᎠᏂ ᎦᎵᏦᏛᎢ.
ᎯᎠᏃ ᏄᏪᏎ ᎾᏍᎩ, ᎤᏙᎯᏳᎯᏯ ᏛᎬᏩᏛᎯᎵ ᎾᎯᏳ ᏓᏁᎶᏛ ᎠᏲᎵ ᎤᏕᏗᏱ; ᎠᎴ ᎬᏂᏳᏉ, ᏎᎵ ᏣᏓᎵᎢ ᏓᎦᎾᏄᎪᏫᏏ ᎠᏧᏣ. ᏎᎵᏃ ᏧᏛᎦᏁ ᎦᎵᏦᏛ ᎦᎶᎯᏍᏗᏱ ᎤᏬᎸᎢ ᎾᏍᎩ ᎤᏐᎭᏛ ᎢᏗᏢ ᏥᎨᏎᎢ.
ᎡᏆᎭᎻᏃ ᎠᎴ ᏎᎵ ᎠᏂᎦᏴᎵᎨ ᎠᎴ ᏧᎾᏕᏘᏱᎶᏛ ᎨᏎᎢ; ᏎᎵᏃ ᎤᎶᎯᏎᎸᎯ ᎨᏎ ᎠᏂᎨᏴ ᎢᏳᎾᎵᏍᏓᏁᏗ ᎨᏒᎢ.
ᏎᎵᏃ ᏧᏓᏅᏛ ᎤᏰᏤᎢ, ᎯᎠ ᏄᏪᏎᎢ. ᏥᎪ ᎿᏉ ᎠᎩᎦᏴᎳᏨᎯ ᏥᎩ ᎣᏍᏛ ᏛᎦᏓᏅᏓᏗ, ᎠᎴ ᎾᏍᏉ ᏗᏥᏯᏁᎶᏗ ᎤᏛᏐᏅᎯ ᏥᎩ?
ᏱᎰᏩᏃ ᎯᎠ ᏄᏪᏎᎴ ᎡᏆᎭᎻ, ᎦᏙᏃ ᏎᎵ ᎾᏍᎩ ᎯᎠ ᏧᏰᏨ, ᎯᎠ ᏥᏂᎦᏫ, ᏥᎪ ᎤᏙᎯᏨᎯ ᎠᏲᎵ ᏛᏥᎾᏄᎪᏫᏏ ᎿᏉ ᏥᎦᏴᎵᎨ ᏥᎩ?
ᏥᎪ ᏱᎰᏩ ᎪᎱᏍᏗ ᎬᏩᏄᎸᏗ? ᎾᎯᏳ ᎠᏎᎯᏛ ᎨᏒ ᏛᎬᎷᏤᎵ, ᏓᏁᎶᏛ ᎠᏲᎵ ᎤᏕᏘᏱ, ᎠᎴ ᏎᎵ ᎠᏧᏣ ᏓᎦᎾᏄᎪᏫᏏ.
ᎿᏉᏃ ᏎᎵ ᎤᏓᏱᎴᎢ, ᎯᎠ ᏄᏪᏎᎢ, ᎥᏝ ᏱᎩᏰᏤᎢ; ᎠᏍᎦᎢᎮᏰᏃ. ᎯᎠᏃ ᏄᏪᏎᎴᎢ, ᎤᏙᎯᏳᎯᏍᎩᏂ ᏣᏰᏨᎩ.
ᎠᏂᏍᎦᏯᏃ ᎾᎿ ᎤᎾᏂᎩᏎᎢ, ᎠᎴ ᏐᏓᎻ ᎢᏗᏢ ᏫᏚᎾᎦᏔᏁᎢ; ᎡᏆᎭᎻᏃ ᏚᎵᎪᏁᎴᎢ, ᏣᏂᎦᏛ ᎢᏗᏢ ᎢᏴᏛ ᏫᏚᏪᎧᏁᎢ.
ᏱᎰᏩᏃ ᎯᎠ ᏄᏪᏎᎢ, ᏥᎪ ᏓᏥᏴᏍᎦᎳᏁᎵ ᎡᏆᎭᎻ ᎾᏍᎩ ᏥᏂᎦᏛᏁᎭ,
ᎤᏙᎯᏳᎯᏯᏃ ᎡᏆᎭᎻ [ᎤᏁᏢᏔᏅᎯ] ᎡᏉᎯᏳ ᎠᎴ ᎤᎵᏂᎩᏗᏳ ᏴᏫ ᏥᏅᏛᎾᎵᏍᏔᏂ, ᎠᎴ ᏂᎦᏗᏳ ᏧᎾᏓᎴᏅᏛ ᏴᏫ ᎣᏍᏛ ᎢᏳᎾᎵᏍᏓᏁᏗ ᏥᏅᏓᎦᎵᏍᏔᏂ ᎡᏆᎭᎻ ᎢᏳᏩᏂᏌᏛ?
ᏥᎦᏔᎭᏰᏃ ᎡᏆᎭᎻ ᎾᏍᎩ ᎠᏎ ᏙᏓᎧᏁᏤᎵ ᏧᏪᏥ ᎠᎴ ᏚᏓᏘᎾᎥ ᎣᏃ ᎤᎾᏕᏗ ᏥᏅᏓᎦᎵᏍᏔᏂ, ᎠᎴ ᎾᏍᎩ ᏲᎰᏩ ᎤᏤᎵ ᎦᏅᏅ ᏛᏂᏍᏓᏩᏕᏏ, ᏚᏳᎪᏛ ᎢᏳᎾᏛᏁᏗᏱ, ᎠᎴ ᏧᏄᎪᏙᏗᏱ; ᎾᏍᎩ ᏱᎰᏩ ᎤᏁᏗᏱ ᎡᏆᎭᎻ ᏄᏍᏛ ᎤᏁᎢᏍᏓᏁᎸᎢ.
ᏱᎰᏩᏃ ᎯᎠ ᏄᏪᏎᎢ, ᏅᏗᎦᎵᏍᏙᏗᎭ ᎤᏁᎷᎬ ᏐᏓᎻ ᎠᎴ ᎪᎹᎵ ᎠᏍᏓᏱᏳ ᎨᏥᏁᎢᏍᏗᏍᎬ ᎤᎶᏘ ᎨᏒᎢ, ᎠᎴ ᏅᏗᎦᎵᏍᏙᏗ ᎤᏂᏍᎦᏅᏨ ᎤᏣᏘ ᎤᏍᎦᎢᏍᏗᏳ ᎨᏒᎢ,
ᎿᏉ ᏓᎦᏠᎠᏏ, ᎠᎴ ᏮᏓᎦᏙᎴᎣᏏ, ᏥᎪᏃ ᎤᏙᎯᏳᎯ ᏄᎾᏛᏁᎸ ᎾᏍᎩ ᎤᏁᎷᎬ ᎨᏥᏁᎢᏍᏗᏍᎬ, ᎶᎩᎷᏤᎸ; ᎢᏳᏃ ᎾᏍᎩ ᏄᎾᏛᏁᎸᎾ ᎢᎨᏎᏍᏗ ᏮᏓᎦᏙᎴᎣᏏ.
ᎠᏂᏍᎦᏯᏃ ᎤᎾᎦᏔᎲᏎᎢ, ᎠᎴ ᏐᏓᎻᏱ ᎢᏗᏢ ᏭᏂᎶᏎᎢ; ᎡᏆᎭᎻᏍᎩᏂ ᎦᏙᎨᏉ ᏱᎰᏩ ᎠᎦᏔᎲᎢ.
ᎡᏆᎭᎻᏃ ᎾᎥ ᎤᎷᏤᎢ, ᎠᎴ ᎯᎠ ᏄᏪᏎᎢ, ᎤᏓᏅᏘᏍᎪ ᏘᏯᏠᏯᏍᏔᏂ ᎤᏁᏓᏥᏛ ᎯᏛᏗᏍᎬᎢ?
ᎾᏍᏉ ᎯᏍᎦᏍᎪᎯ ᏱᎾᏂᎥ ᎤᎾᏓᏅᏘ ᎾᎿ ᎦᏚᎲ ᏱᏁᎭ; ᏥᎪ ᎠᏎ ᏘᏛᏔᏂ, ᏝᏍᎪᏂ ᏴᏘᏙᎵᏂ ᎾᎿᏂ, ᏱᏅᏓᎦᎵᏍᏙᏔᏂ ᎯᏍᎦᏍᎪᎯ ᎢᏯᏂᏛ ᎤᎾᏓᏅᏘ ᎾᎿ ᎠᏁᎲᎢ?
ᎥᏞᏍᏗ ᎾᏍᎩᏉ ᎢᏣᏛᏁᎸᎩ ᎯᎸᎩ ᎤᏓᏅᏘ ᎯᏯᏠᏯᏍᏔᏅᎩ ᎤᏁᏓᏥᏛ ᎯᎢᎲᎢ; ᎠᎴ ᎤᏓᏅᏘ ᎥᏞᏍᏗ ᎤᏁᏧᏥᏛ ᏄᏍᏛ ᏱᏄᏍᏕᏍᏗ; ᏞᏍᏗ ᎾᏍᎩᏉ ᎢᏣᏛᏁᎸᎩ; ᏝᏍᎪ ᎡᎳᏂᎬ ᏗᎫᎪᏓᏁᎯ ᏚᏳᎪᏛ ᏱᏅᎬᏛᎦ?
ᏱᎰᏩᏃ ᎯᎠ ᏄᏪᏎᎢ, ᎢᏳᏃ ᏐᏓᎻ ᎦᏚᎲ ᎯᏍᎦᏍᎪᎯ ᎢᏯᏂᏛ ᎤᎾᏓᏅᏘ ᏱᏗᏥᏣᏛᎲ, ᎿᏉ ᏂᎦᏛ ᎾᎿ ᏓᏥᏙᎵᏥ ᎾᏍᎩ ᏅᏗᎦᎵᏍᏙᏗᏍᎨᏍᏗ.
ᎡᏆᎭᎻᏃ ᏗᎤᏁᏨ ᎯᎠ ᏄᏪᏎᎢ, ᎬᏂᏳᏉ ᎿᏉ ᎦᎴᏅ ᎠᏆᏤᎵ ᎤᎬᏫᏳᎯ ᏥᏯᎵᏃᎮᏗᏍᎬᎢ, ᎠᏴ ᎦᏓᏉ ᎠᎴ ᎪᏍᏚᏉ ᏥᎩ.
ᎢᏳᏃ ᎯᏍᎩ ᏱᎦᎷᎶᎦ ᎯᏍᎦᏍᎪᎯ ᎢᏳᏂᎢᏍᏗᏱ ᎤᎾᏓᏅᏘ; ᏥᎪ ᎠᏎ ᏂᎬ ᎦᏚᎲ ᏘᏲᏍᏔᏂ ᎯᏍᎩ ᎦᎷᎶᎬ ᎢᏳᏍᏗ? ᎯᎠᏃ ᏄᏪᏎᎢ, ᎢᏳᏃ ᏅᎦᏍᎪᎯ ᎯᏍᎩᎦᎵ ᎢᏯᏂᏛ ᎾᎿ ᏱᏗᏥᏩᏛᎲ ᎥᏝ ᏴᎦᏥᏛᏓ.
ᏔᎵᏁᏃ ᎢᎤᏁᏤᎴᎢ, ᎯᎠ ᏄᏪᏎᎢ, ᎢᏳᎾᏃ ᏅᎦᏍᎪᎯ ᎢᏯᏂᏛ ᏗᎬᏩᏛᏗ ᏱᎩ ᎾᎿᏂ? ᎯᎠᏃ ᏄᏪᏎᎢ, ᏅᎦᏍᎪᎯ ᎾᏂᎥ ᎢᏳᏍᏗ ᎥᏝ ᎾᏍᎩ ᏱᏅᎦᎦᏛᎦ.
ᎯᎠᏃ ᏄᏪᏎᎢ, ᏞᏍᏗ ᎤᎬᏫᏳᎯ ᎠᏆᏤᎵ ᏳᏔᎳᏬᏎᏍᏗ, ᎠᏏ ᏛᏥᏁᏥ, ᎢᏳᎾᏃ ᏦᎠᏍᎪᎯ ᏗᎬᏣᏛᏗ ᏱᎩ ᎾᎿᏂ? ᎯᎠᏃ ᏄᏪᏎᎢ, ᎥᏝ ᎾᏍᎩ ᏱᏅᎦᎦᏛᎦ ᎢᏳᏃ ᏃᎠᏍᎪᎯ ᏙᏥᏩᏛᎲᎭ ᎾᎿᏂ.
ᎯᎠᏃ ᏄᏪᏎᎢ; ᎬᏂᏳᏉ ᎠᏆᎴᏅᎲ ᏱᎰᏩ ᏥᏯᎵᏃᎮᏗᏍᎬᎢ; ᎢᏳᎾᏃ ᏔᎳᏍᎪᎯ ᏗᎬᏩᏛᏗ ᎨᏎᏍᏗ ᎾᎿᏂ? ᎯᎠᏃ ᏄᏪᏎᎢ, ᎥᏝ ᏴᎦᏥᏛᏓ ᏔᎳᏍᎪᎯ ᎾᏂᎥ ᏅᏗᎦᎵᏍᏙᏗᏍᎨᏍᏗ.
ᎯᎠᏃ ᏄᏪᏎᎢ; ᎠᏆᏤᎵ ᎤᎬᏫᏳᎯ ᏞᏍᏗ ᏳᏔᎳᏬᏎᏍᏗ, ᎠᏏ ᏌᏉᏉ ᏅᏛᏥᏁᏥ; ᎢᏳᎾᏃ ᎠᏍᎪᎯ ᏗᎬᏩᏛᏗ ᏱᎩ ᎾᎿᏂ. ᎯᎠᏃ ᏄᏪᏎᎢ, ᎥᏝ ᏴᎦᏥᏛᏓ ᎠᏍᎪᎯ ᎾᏂᎥ ᏅᏗᎦᎵᏍᏙᏗᏍᎨᏍᏗ.
ᏱᎰᏩᏃ ᎤᏑᎵᎪᏨᏉ ᎡᏆᎭᎻ ᎠᎵᏃᎮᏗᏍᎬᎢ, ᏩᎦᏛ ᏭᎶᏎᎢ; ᎡᏆᎭᎻᏃ ᏧᏪᏅᏒ ᏫᎤᎶᏎ.
ᎠᏯᏙᎸᎢ 19
ᎤᏒᎢᏃ ᎠᏂᏔᎵ ᏗᏂᎧᎿᏩᏗᏙᎯ ᏐᏓᎻ ᎤᏂᎷᏤᎢ; ᎶᏗᏃ ᏐᏓᎻ ᎦᎶᎯᏍᏗᏱ ᎤᏬᎴᎢ; ᎶᏗᏃ xᏚᎪᎲ ᏚᎴᏁ ᏚᏠᏒᏎᎢ; ᎡᎳᏗᏃ ᏄᏛᏁᎴᎢ, ᎤxᏛ ᏚᏙᎯ ᎢᏗᏢ ᏄᏩᏁᎴᎢ.
ᎯᎠᏃ ᏄᏪᏎᎢ, Ꭷ, ᎢᏍᏗᎬᏫᏳᎯ ᏗᏆᏤᎵᎦ, ᎢᏍᏛᏔᏲᏏ ᎡᏍᏗᏅᏏᏓᏍᏗ ᎦᏁᎸ ᎢᏍᏗᏴᏍᏗᏱ, ᎠᎴ ᎢᏍᏗᏒᏍᏗᏱ, ᎠᎴ ᏗᏍᏙᏑᎴᏗᏱ ᏗᏍᏓᎳᏏᏕᏂ; ᏑᎾᎴᏃ ᏕᏍᏓᏗᏛᎲᎭ, ᎠᎴ ᏫᏍᏗᎦᏛ ᏫᏍᏗᎶᏒᎭ. ᎯᎠᏃ ᏄᏂᏪᏎᎢ, ᎥᏝ; ᎦᎳᏅᏛᏉᏍᎩᏂ ᏓᏲᎩᏂᏒᎵ.
ᎤᏣᏘᏃ ᏚᏍᏗᏰᏔᏁᎢ, ᏗᎬᏩᎦᏔᎲᎡᎴᏃ ᎠᎴ ᎦᏁᎸ ᏭᏂᏴᎴᎢ; ᎠᎴ ᏚᏛᏅᎢᏍᏓᏁᎴ ᎠᏗᏔᏍᏗ, ᎠᎴ ᏂᏓᎪᏔᏅᎾ ᎦᏚ ᏚᏪᏚᏁᎢ, ᎠᎴ ᎤᎾᎵᏍᏓᏴᏁᎢ.
ᎠᏏᏉᏃ ᏂᏚᎾᏂᏢᏅᎾ ᎨᏎᎢ, ᎠᏂᏍᎦᏯ ᎦᏚᎲ ᎠᏁᎯ, ᎾᏍᎩ ᎠᏂᏍᎦᏯ ᏐᏓᎻ ᎠᏁᎯ, ᎠᏓᏁᎸ ᏚᎾᏚᏫᏍᏔᏁᎢ, ᎠᏂᏫᏅ ᎠᎴ ᎾᏍᏉ ᏧᎾᏛᏐᏅᎯ, ᏂᎦᏛ ᏴᏫ ᎬᏩᏚᏫᏛ ᏅᏓᏳᏂᎶᏒᎯ.
ᎶᏗᏃ ᏫᎬᏩᏯᏅᎮᎢ, ᎠᎴ ᎯᎠ ᏂᎬᏩᏪᏎᎴᎢ, ᎭᏢ ᎠᏂᏍᎦᏯ ᎪᎯ ᎤᏒ ᏥᎰᏣᏴᏎᎸᎩ? ᎡᏗᏍᎩᏄᎪᏫᏏ ᏙᏥᎦᏙᎥᏒᎭ.
ᎶᏗᏃ ᏚᏄᎪᏤᎴ ᎦᎶᎯᏍᏗᏱ, ᎦᎶᎯᏍᏗᏱᏃ ᎤᏍᏚᏁᎢ.
ᎯᎠᏃ ᏄᏪᏎᎢ, ᎢᏨᏔᏲᏎᎭ ᎢᏓᎵᏅᏟ, ᏞᏍᏗ ᎾᏍᎩ ᎢᏳᏲ ᏗᏥᎸᏫᏍᏓᏁᎸᎩ;
ᎬᏂᏳᏉ, ᎠᏂᏔᎵ ᏗᏇᏥ ᎠᏂᎨᏴ ᎠᏁᎭ ᎠᏍᎦᏯ ᏄᏂᎦᏙᎥᏒᎾ, ᎾᏍᎩ ᏗᏨᏄᎪᏫᏏ, ᎾᏍᎩᏃ ᎢᏣᏓᏅᏖᏍᎬᏉ ᏂᏗᏨᎦ; ᎯᎠᏍᎩᏂ ᎠᏂᏍᎦᏯ ᏞᏍᏗ ᎪᎱᏍᏗ ᏗᏨᏁᎸᎩ; ᎾᏍᎩᏰᏃ ᎢᏳᏍᏗ ᏥᏁᎸ ᎤᎾᎵᏍᎦᏍᏙᏔᏂᎸ.
ᎯᎠᏃ ᏄᏂᏪᏎᎢ, ᎭᎴᎲᎾᏉ. ᎠᎴ ᎯᎠ ᏄᏂᏪᏎᎢ, ᎯᎠ ᎠᏍᎦᏯ ᎤᎳᏂᏏᎸᎯᏉ, ᏗᎫᎪᏓᏁᎯ ᎢᏳᎵᏍᏙᏗᏱ ᎤᏚᎵᎭ. ᎤᏟ ᎢᏳᏲ ᏅᏓᏨᏴᏁᎵ ᏂᎯ ᎡᏍᎦᏉ ᎯᎠ ᎠᏂᏍᎦᏯ. ᎠᎴ ᎬᏍᎦᎢᏍᏓᎩ ᏚᏂᎦᏘᎸᏎ ᎠᏍᎦᏯ, ᎾᏍᎩ ᎶᏗ, ᎠᎴ ᎾᎥ ᎤᏂᎷᏤ ᎠᏍᏚᏗ ᏗᏂᏲᏍᏔᏂᏎᎢ.
ᎠᏎᏃ ᎾᏍᎩ ᎠᏂᏍᎦᏯ ᏫᏚᎾᏙᏯᏅᎯᏕ, ᎠᎴ ᏫᎬᏩᏎᏒᎮ ᎶᏗ ᎦᎵᏦᏕ ᎬᏩᏴᏔᏁ ᎠᏂᏯᎥᎢ, ᎠᎴ ᎤᏂᏍᏚᏁ ᎦᎶᎯᏍᏗᏱ.
ᎦᎵᏦᏕᏃ ᎦᎶᎯᏍᏗᏱ ᏅᏛᏂᏙᎾᎢ ᏗᏂᎨᏫ ᏂᏚᏅᏁᎴᎢ, ᏄᎾᏍᏗ ᎠᎴ ᎾᏍᏉ ᏧᎾᏛᏅ; ᎾᏍᎩ ᎢᏳᏍᏗ ᏚᎾᏣᏪᎢᏍᏔᏁ ᎦᎶᎯᏍᏗᏱ ᎤᏂᏲᎲᎢ.
ᎠᏂᏍᎦᏯᏃ ᎯᎠ ᏂᎬᏩᏪᏎᎴ ᎶᏗ, ᎦᎪ ᎠᏏ ᏗᏣᏤᎵᎦ ᏴᏫ ᎠᏂ ᎠᏁᎭ? ᏣᎾᏥ, ᏗᏤᏥ ᎠᏂᏍᎦᏯ, ᎠᎴ ᎠᏂᎨᏴ ᏗᏤᏥ, ᎠᎴ ᏄᏓᎴᏒ ᎪᎱᏍᏗ ᏣᎲ ᎠᏂ ᎦᏚᎲᎢ, ᎯᏄᎪᏩ ᎠᏂ;
ᎠᏴᏰᏃ ᏓᏲᏍᏗᏲᏍᏔᏂ ᎯᎠ ᎠᏂ, ᏅᏗᎦᎵᏍᏙᏗᎭ ᎤᏁᎷᎬ ᎾᏍᎩ ᎨᏥᏁᎢᏍᏗᏍᎬ ᎤᎶᏘ ᎡᏉᎯᏳ ᏄᎵᏍᏔᏅ ᏱᎰᏩ ᎠᎦᏯᎲᎢ; ᎠᎴ ᏱᎰᏩ ᏦᎩᏂᏅᏒ ᎣᎩᏂᏲᏍᏙᏗᏱ ᎯᎠ ᎠᏂ.
ᎶᏗᏃ ᎤᏄᎪᏤᎢ, ᎠᎴ ᏚᏁᏤᎴ ᏧᎾᏥ, ᎾᏍᎩ ᏧᏪᏥ ᎠᏂᎨᏴ ᏗᎾᏓᏰᎯ, ᎯᎠ ᏄᏪᏎᎢ, ᏗᏣᎴᎲᎦ ᎠᎴ ᎢᏥᏄᎪᎢ ᎠᏂ; ᏱᎰᏩᏰᏃ ᏛᏲᏍᏔᏂ ᎯᎠ ᎦᏚᎲᎢ. ᎠᏎᏃ ᎠᏎᏉ ᏥᏂᎦᏪᏍᎪ ᎤᏂᏰᎸᏁ ᏧᎾᏥ.
ᏑᎾᎴᏃ ᏄᎵᏍᏔᏅ ᏗᏂᎧᎿᏩᏗᏙᎯ ᎬᏩᎵᏍᏓᏁᎴ ᎶᏗ, ᎯᎠ ᏄᏂᏪᏎᎢ, ᏔᎴᎲᎦ ᎠᎴ ᏔᏘᏄᎦ ᏣᏓᎵᎢ ᎠᎴ ᎠᏂᏔᎵ ᏗᏤᏥ ᎠᏂᎨᏴ, ᎠᏂ ᏣᏁᏙᎭ; ᏰᏣᏠᏯᏍᏓᏰᏃ ᏰᏣᏛᏓ ᎤᏂᏍᎦᏅᏨ ᎤᏂᏛᏗᏍᎬ ᎯᎠ ᎦᏚᎲᎢ.
ᎠᏏᏉᏃ ᎤᏙᎯᎸᎢ, ᎠᏂᏍᎦᏯ ᎬᏬᏯᏁᏎᎢ, ᎠᎴ ᎾᏍᏉ ᎤᏓᎵᎢ ᎬᏬᏯᏁᏎᎢ, ᎠᎴ ᎾᏍᏉ ᏧᏪᏥ ᎠᏂᎨᏴ ᎠᏂᏔᎵ ᏚᏃᏯᏁᏎᎢ; ᏱᎰᏩᏰᏃ ᎤᏪᏙᎵᎨᎢ; ᎠᎴ ᎬᏩᏄᎪᏫᏎᎢ, ᎦᏚᎲᏃ ᏙᏱᏗᏢ ᏫᎬᏪᎧᏁᎢ.
ᎯᎠᏃ ᏄᎵᏍᏔᏁᎢ ᎿᏉ ᏙᏱᏗᏢ ᏫᏗᎨᏥᎧᏅ, ᎯᎠ ᏄᏪᏎᎢ, ᎭᎵᏘ ᎲᏅ ᎯᏍᏕᎸ; ᏞᏍᏗ ᏩᎦᏔᎲᏒᎩ, ᏞᏍᏗ ᎠᎴ ᎯᎸᎯᏢ ᎤᏬᏓᎸ ᏣᎴᏫᏍᏔᏅᎩ; Ꮎ ᏦᏓᎸ ᏩᏗᏢᏍᏓ, ᏰᏣᏛᏓᎾᏏ.
ᎶᏗᏃ ᎯᎠ ᏂᏚᏪᏎᎴᎢ, ᏞᏍᏗ, ᏣᎬᏫᏳᎯ ᎠᏆᏤᎵᎦ;
ᎬᏂᏳᏉ ᎯᏅᏏᏓᏍᏗ ᎬᏩᎦᏘᏯ ᏣᏓᏙᎵᏍᏗ ᎨᏒ ᎯᎾᏄᎪᏫᏎᎸ, ᎠᎴ ᏣᏓᏙᎵᏍᏗ ᎨᏒ ᏣᏔᏃᎯᏍᏔᏅ, ᎾᏍᎩ ᏥᏍᎩᎾᏄᎪᏫᏎᎸ ᎬᏅ ᏍᎩᏍᏕᎸᎡᎸᎯ ᏥᎩ; ᎥᏝ ᎠᎴ Ꮎ ᏦᏓᎸ ᏰᎵ ᏫᎬᏆᏗᏫᏍᏙᏗ ᏱᎩ, ᎪᎱᏍᏗᏰᏃ ᎤᏲ ᏯᏆᏢᏔ ᎠᎴ ᏴᏥᏲᎤᎯ.
ᎬᏂᏳᏉ, ᎯᎠ ᎦᏚᎲ ᎡᏍᎦᏂᏳᏉ ᎾᎿ ᏩᏗᏢᏍᏙᏗᏱ, ᎠᎴ ᎤᏍᏗᏉ ᎦᏚᎭ; ᎾᎿᏉ ᏫᎦᏗᏢᏍᏓ; ᏝᏍᎪ ᎰᏩ ᎤᏍᏗᏉ ᏱᎩ?
ᎯᎠᏃ ᏄᏪᏎᎴᎢ, ᎬᏂᏳᏉ, ᎯᎠ ᎾᏍᏉ ᏙᎬᏯᏓᏂᎸᏥᏏ, ᎾᏍᎩ ᎥᏝ ᏴᎦᏥᏛᏓ ᎯᎠ ᎦᏚᎲ ᎾᏍᎩ ᏥᏁᎢᏍᏓ.
ᏞᎩᏳ ᎾᎿ ᏩᏗᏢᏍᏓ; ᎥᏝᏰᏃ ᎪᎱᏍᏗ ᏴᎦᎦᏛᎦ ᎬᏂ ᎾᎿ ᏫᎷᏨᎭ. ᎾᏍᎩᏃ ᎢᏳᏍᏗ ᎾᎿ ᎦᏚᎲ ᏦᎠ ᏚᏃᎡᎢ.
ᏅᏙ ᎦᏳᎳ ᏗᎧᎴ ᎶᏗ ᏭᏴᎸ ᏦᎠ ᎦᏚᎲᎢ.
ᎿᏉᏃ ᏱᎰᏩ ᏓᎶᏂᎨ ᏓᏪᎵᎩᏍᎩ ᎠᏑᏴᏗ ᎠᎴ ᎠᏥᎸ ᎤᏅᎪᎥᏔᏁ ᏐᏓᎻᏱ ᎠᎴ ᎪᎹᎵᏱ, ᏱᎰᏬ ᎦᎸᎳᏗ ᏧᏓᎴᏁᎢ.
ᎠᎴ ᏚᏛᏔᏁ ᎾᏍᎩ ᏕᎦᏚᎲᎢ, ᎠᎴ ᏂᎦᏛ ᎾᎿ ᎤᏬᏓᎸᎢ, ᎠᎴ ᏂᎦᏛ ᏕᎦᏚᎲ ᎠᏁᎯ ᎠᎴ ᎾᏍᎩ ᎦᏙᎯ ᎤᏰᎾᎥᎢ.
ᎠᏎᏃ ᎶᏗ ᎤᏓᎵᎢ ᎤᏍᏓᏩᏗᏒ ᎤᎦᏔᎲᏎᎢ, ᎠᎴ ‾ᎠᎹ ᏄᎵᏍᏔᏁᎢ ᎠᎴ ᎢᎦᎧᎮᎢ.
ᎡᏆᎭᎻᏃ ᏑᎾᎴᏉ ᎤᎿᎷᏎ ᎾᎿ ᏭᎷᏤ ᏱᎰᏩ ᎠᎦᏔᎲ ᎤᎴᏅᎢ;
ᏐᏓᎻᏱᏃ ᎠᎴ ᎪᎹᎵᏱ ᎢᏗᏢ ᏫᏚᎧᎾᏁᎢ, ᎠᎴ ᏂᎬᎾᏛ ᎤᏬᏓᎸ ᎦᏙᎯ, ᎤᎪᎮᏃ, ᎠᎴ ᎬᏂᏳᏉ, ᎾᎿ ᏂᎬᎾᏛ ᏚᎦᏒᏍᏛ ᏓᎴᎲᏍᎨ ᎬᎾᏬᏙᏗᏱ ᏥᏚᎦᏒᏍᏙ ᎾᏍᎩᏯᎢ.
ᎯᎠᏃ ᏄᎵᏍᏔᏁᎢ ᎾᏍᎩ ᎤᏁᎳᏅᎯ ᏚᏲᏍᏔᏅ ᎤᏬᏓᎸ ᏕᎦᏚᎲᎢ, ᎤᏁᎳᏅᎯ ᎡᏆᎭᎻ ᎢᎤᏅᏓᏕᎢ, ᎠᎴ ᎶᏗ ᎤᏄᎪᏫᏎ ᎾᎿ ᎠᏲᏍᏗᏍᎬᎢ, ᎾᎯᏳ ᏥᏓᏲᏍᏗᏍᎨ ᏕᎦᏚᎲ ᎾᎿ ᎶᏗ ᎡᎲᎢ.
ᎶᏗᏃ ᏦᎠ ᎤᏄᎪᏤᎢ, ᎠᎴ ᎣᏓᎸ ᏭᏕᏁᎢ, ᎠᎴ ᎾᏍᏉ ᎠᏂᏔᎵ ᏧᏪᏥ ᎠᏂᎨᏴ; ᎠᏍᎦᎢᎮᏰᏃ ᏦᎠ ᎤᏕᏗᏱ; ᎤᏍᏓᎨᎸᏃ ᎡᎮᎢ, ᎤᏩᏒ, ᎠᎴ ᎠᏂᏔᎵ ᏧᏪᏥ ᎠᏂᎨᏴ.
ᎤᏓᏂᎵᎨᏃ ᎯᎠ ᏄᏪᏎᎴ ᎣᏂ ᎡᎯ, ᎩᏂᏙᏓ ᎠᎦᏴᎵᏳ, ᎥᏝ ᎠᎴ ᎡᎶᎯ ᏂᎬᎾᏛ ᏰᎭ ᎠᏍᎦᏯ ᎨᎩᏂᎷᏤᏗ ᎾᏍᎩᏯ ᎢᏳᎾᏛᏁᏗ ᏥᎩ ᎡᎶᎯ ᏂᎬᎾᏛᎢ.
Ꭷ, ᎩᎦᎨ ᎠᏗᏔᏍᏗ ᎡᏂᎤᎥᎦ ᎩᏂᏙᏓ, ᎠᎴ ᎡᎾᏂᏏᏁᎸᎭ, ᎩᏂᏙᏓᏃ ᎤᏁᏢᏔᏅᎯ ᎡᏂᏍᏆᏂᎪᏓᏁᎸᎭ.
ᎾᎯᏳᏉᏃ ᎤᏒᎢ ᎩᎦᎨ ᎠᏗᏔᏍᏗ ᎤᏂᎱᏁ ᎤᏂᏙᏓ; ᎤᏓᏂᎵᎨᏃ ᎤᎷᏤ ᎠᎴ ᎤᏙᏓ ᎤᏂᏏᏁᎴᎢ; [ᎤᏙᏓᏃ] ᎥᏝ ᏳᏙᎴᎰᏎ ᎤᏂᏏᏂᎸ, ᎠᎴ ᎢᎤᏗᏛᎲ.
ᎯᎠᏃ ᏄᎵᏍᏔᏁ ᎤᎩᏨᏛ, ᎾᏍᎩ ᎤᏓᏂᎵᎨ ᎯᎠ ᏄᏪᏎᎴ ᎣᏂ ᎡᎯ, ᎬᏂᏳᏉ ᎤᏒᎯ ᏒᏃᏱ ᏥᎨᏒ ᎠᏴ ᏥᏯᏂᏏᏁᎸᎩ ᎡᏙᏓ; ᎪᎯ ᎾᏍᏉ ᎤᏒ ᎡᏂᎤᏅᎭ ᎩᎦᎨ ᎠᏗᏔᏍᏗ; ᏂᎯᏃ ᎡᏒᎭ, ᎯᏯᏂᏏᏁᎸᎭ, ᎩᏂᏙᏓᏃ ᎤᏁᏢᏔᏅᎯ ᎡᏂᏍᏆᏂᎪᏓᏁᎸᎭ.
ᎾᎯᏳᏃ ᎾᏍᏉ ᎤᏒᎢ ᎩᎦᎨ ᎠᏗᏔᏍᏗ ᎤᏂᎱᏁ ᎤᏂᏙᏓ; ᎣᏂᏃ ᎡᎯ ᏚᎴᏁ ᎠᎴ ᏭᏂᏏᏁᎴᎢ; ᎤᏙᏓᏃ ᎥᏝ ᏳᏙᎴᎰᏎ ᎤᏂᏎᏂᎸ, ᎠᎴ ᎢᎤᏗᏛᎲ.
ᎾᏍᎩᏃ ᎢᏧᎳ ᎶᏗ ᏧᏪᏥ ᏗᏂᏁᎵᏛ ᏄᎵᏍᏔᏁ ᎤᏂᏙᏓ ᏧᏪᏥ.
ᎤᏓᏂᎵᎨᏃ ᎠᏧᏣ ᎤᎾᏄᎪᏫᏎᎢ, ᎠᎴ ᎼᎠᏈ ᏚᏬᎡᎢ; ᎾᏍᎩᏃ ᎤᏂᎦᏰᎵᎨ ᎠᏂᎼᎠᏈ ᎩᎳᎯᏳ ᏣᏁᎭ.
ᎣᏂᏃ ᎡᎯ ᎾᏍᏉ ᎠᏧᏣ ᎢᎤᎾᏄᎪᏫᏎᎢ, ᎠᎴ ᏇᎾᎻ ᏚᏬᎡᎢ; ᎾᏍᎩᏃ ᎤᏂᎦᏴᎵᎨ ᎠᎼᏏ ᏧᏪᏥ ᎩᎳᎯᏳ ᏣᏁᎭ.
ᎠᏯᏙᎸᎢ 20
ᎡᏆᎭᎻᏃ ᎾᎿ ᎤᏂᎩᏎ ᏧᎦᎾᏮ ᎢᏗᏢ ᏭᎶᏎᎢ, ᎨᏕᏏᏃ ᏒᎵ ᎾᎿ ᎠᏰᎵ ᏭᏕᏁᎢ, ᎠᎴ ᎨᎳ ᏪᎮᎢ.
ᎡᏆᎭᎻᏃ ᎯᎠ ᏄᏪᏎ ᏎᎵ ᎤᏓᎵᎢ ᎤᏁᎢᏍᏗᏍᎬᎢ, ᎥᎩᏙᏉ; ᎠᏈᎻᎴᎩᏃ ᎨᎳ ᎤᎬᏫᏳᎯ ᎤᏓᏅᏎ ᎠᎴ ᏎᎵ ᏭᏯᏅᎮᎢ.
ᎠᏎᏃ ᎤᏁᎳᏅᎯ ᎤᎷᏤᎴ ᎠᏈᎻᎴᎩ ᏒᏃᏱ ᎠᏍᎩᏓᏍᎬᎢ, ᎠᎴ ᎯᎠ ᏄᏪᏎᎴᎢ, ᎬᏂᏳᏉ ᏣᏲᎱᏒᎯᏉ ᏂᎯ, ᏂᎦᎵᏍᏙᏗᎭ ᎾᏍᎩ ᎠᎨᏴ ᏥᏫᏯᏅᎲ; ᎩᎶᏰᏃ ᎠᏍᎦᏯ ᎤᏓᎵᎢ ᎾᏍᎩ.
ᎠᏎᏃ ᎠᏈᎻᎴᎩ ᎥᏝ ᎾᎥ ᎤᎷᏤᎸᎯ ᏱᎨᏎᎢ; ᎠᎴ ᎯᎠ ᏄᏪᏎᎢ, ᏣᎬᏫᏳᎯ ᎠᏆᏤᎵᎦ, ᏥᎪ ᎾᏍᏉ ᏄᏂᏍᎦᏅᏨᎾ ᏴᏫ ᏙᏘᎵ?
ᏝᏍᎪ ᎾᏍᎩ ᎥᎩᏙᏉ ᏯᏉᏎᎴᎢ, ᎠᎴ ᎠᎨᏴ ᎤᏩᏒ ᎥᎩᏙᏉ ᎤᏛᏅᎩ; ᏚᏳᎪᏛ ᎨᏒ ᎠᏆᏓᏅᏛᎢ, ᎠᎴ ᏂᏓᏍᎦᏅᎾ ᎨᏒ ᏗᏉᏰᏂ ᎾᏍᎩ ᎯᎠ ᎾᏆᏛᏁᎸ.
ᎤᏁᎳᏅᎯᏃ ᎯᎠ ᏄᏪᏎᎴ ᎠᏍᎩᏓᏍᎬᎢ, ᎠᏴ ᏥᎦᏔᎭ ᏚᏳᎪᏛ ᎨᏒ ᏣᏓᏅᏛ ᎾᏍᎩ ᎯᎠ ᏂᏩᏛᏁᎸᎢ; ᎠᏴᏰᏃ ᎬᏲᏍᏙᏓᏁᎸᎩ ᏍᎩᏍᎦᏅᏤᏗᏱ; ᎾᏍᎩ ᎢᏳᏍᏗ ᎥᏝ ᎤᏁᎳᎩ ᏱᎬᏰᎵᏎᎴ ᎯᏯᏒᏂᏍᏗᏱ.
ᎿᏉᏃ ᏥᎯᏯᎧᏏ Ꮎ ᎠᏍᎦᏯ ᎤᏓᎵᎢ; ᎠᏙᎴᎰᏍᎩ ᎾᏏ, ᎠᎴ ᏓᏣᏓᏙᎵᏍᏓᏁᎵ, ᎾᏍᎩᏃ ᎲᏁᏍᏗᏉ; ᎢᏳᏃ ᏂᏯᎧᏁᎸᎾ ᎢᎨᏎᏍᏗ, ᎯᎦᏔᎮᏍᏗ ᎤᏙᎯᏳᎯᏯ ᏣᏲᎱᎯᏍᏗ ᎨᏒᎢ, ᏂᎯ ᎠᎴ ᏂᎦᏛ ᏕᏣᏓᏘᎾᎥᎢ.
ᎾᏍᎩ ᎢᏳᏍᏗ ᎠᏈᎻᎴᎩ ᏑᎾᎴᏉ ᎤᏗᏛᎮᎢ, ᎠᎴ ᏂᎦᏛ ᏧᏅᏏᏓᏍᏗ ᏫᏚᏯᏅᎮᎢ, ᎠᎴ ᎾᏍᎩ ᎯᎠ ᏂᎦᏛ ᏚᏃᎮᎮᎴᎢ; ᎾᏍᎩᏃ ᎠᏂᏍᎦᏯ ᎤᏣᏘ ᎠᏂᏍᎦᎢᎮᎢ.
ᎿᏉᏃ ᎠᏈᎻᎴᎩ ᎡᏆᎭᎻ ᏭᏯᏅᎮᎢ, ᎠᎴ ᎯᎠ ᏄᏪᏎᎴᎢ, ᎦᏙᏉ ᏍᎩᏴᏁᎸ? ᎠᎴ ᎦᏙ ᎠᏆᏛᏁᎸ ᎬᏍᎦᏅᏤᎸ, ᎾᏍᎩ ᎤᏣᏔᏅᎯ ᎡᏉᎯᏳ ᎣᎩᏍᎦᏅᎢᏍᏗᏱ ᏥᏂᏨᏁᎸ, ᎠᏴ, ᎠᎴ ᏗᏆᏤᎵ ᏴᏫ? ᎾᏍᎩ ᎢᏗᏓᏛᏁᏗ ᏂᎨᏒᎾ ᏂᏍᏋᎦ.
ᎠᏈᎻᎴᎩᏃ ᎯᎠ ᏄᏪᏎᎴ ᎡᏆᎭᎻ, ᎦᏙ ᏣᎪᎮ ᎾᏍᎩ ᎯᎠ ᏥᎿᏛᎦ?
ᎡᏆᎭᎻᏃ ᎯᎠ ᏄᏪᏎᎢ, ᎯᎠᏍᎩᏂ ᏅᏓᏳᎵᏍᏙᏔᏅᎩ, ᎥᏝ ᎤᏁᎳᏅᎯ ᎦᎾᏰᎯᏍᏗ ᎨᏒ ᎠᏂ Ꭰ, ᎠᏇᎵᏒᎩ; ᎠᎴ ᏓᎬᎩᎵ ᎠᏆᏓᎵᎢᏉ ᏛᎩᏍᏛᏗ, ᎠᏇᎵᏒᎩ.
ᎤᏙᎯᏳᎯ ᎠᏗᎾ ᎥᎩᏙᏉ; ᎡᏙᏓᏰᏃ ᎤᏪᏥ, ᎠᏎᏃ ᎥᏝ ᎡᏥ ᎤᏪᏥ ᏱᎩ; ᎠᏆᏓᎵᎢᏃ ᏄᎵᏍᏔᏅᎩ.
ᎯᎠᏃ ᏄᎵᏍᏔᏅᎩ, ᎾᏍᎩ ᎤᏁᎳᏅᎯ ᎠᏋᏕᎢᏍᏗᏱ ᎾᏋᏁᎸ ᎡᏙᏓ ᎦᏁᎸ ᎠᏇᏓᏍᏗᏱ, ᎯᎠ ᏅᏥᏪᏎᎸᎩ ᎠᏆᏓᎵᎢ, ᎯᎠ ᎾᏍᎩ ᏄᏍᏕᏍᏗ ᎣᏍᏛ ᏅᏓᏍᏆᏛᏁᎵ; ᎢᎸᎯᏢ ᎢᏂᎷᎨᏍᏗ, ᎥᎩᏙᏉ ᎭᏗᏍᎨᏍᏗ ᏍᎩᏃᎮᏍᎨᏍᏗ.
ᎠᏈᎻᎴᎩᏃ ᏫᏚᏯᏅᎮ ᎠᏫ ᎤᏂᏃᏕᎾ, ᎠᎴ ᏩᎦ, ᎠᎴ ᎠᏂᏍᎦᏯ ᏧᏅᏏᏓᏍᏗ, ᎠᎴ ᏂᎨᏴ ᏧᏅᏏᏓᏍᏗ, ᎠᎴ ᎡᏆᎭᎻ ᏚᏪᎧᏁᎴᎢ, ᎠᎴ ᏔᎵᏁ ᎢᎤᏪᎧᏁᎴ ᎤᏓᎵᎢ ᏎᎵ.
ᎠᏈᎻᎴᎩᏃ ᎯᎠ ᏄᏪᏎᎢ, ᎬᏂᏳᏉ ᎠᏆᏤᎵᎪᎯ ᎦᏙᎯ ᎢᎬᏱᏗᏢ ᏕᎯᎧᏅ ᎠᎭ; ᎢᎸᎯᏢ ᎣᏏᏳ ᎯᏰᎸᏅᎭ ᎾᎿᏉ ᏩᏕᏅᎭ.
ᏎᎵᏃ ᎯᎠ ᏄᏪᏎᎴᎢ, ᎬᏂᏳᏉ ᎡᎶᏙ ᏌᏉ ᎢᏯᎦᏴᎵ ᎠᏕᎸ ᎤᏂᏁᎬ ᏕᏥᎥᏏ; ᎬᏂᏳᏉ ᎾᏍᎩ ᏗᏣᎦᏚᏢᏙᏗ ᎨᏎᏍᏗ ᏕᎨᏣᎧᏂᏍᎬ ᏂᎦᏛ ᎢᏤᎲᎢ, ᎠᎴ ᏂᎦᏛ ᏅᏩᎾᏓᎴᎢ; ᎾᏍᎩ ᎯᎠ ᎾᏥᏪᏎᎴ ᎠᏥᎬᏍᎪᎸᏁᎢ.
ᎡᏆᎭᎻᏃ ᎤᏁᎳᏅᎯ ᎤᏓᏙᎵᏍᏓᏁᎴᎢ; ᎤᏁᎳᏅᎯᏃ ᎤᏅᏩᏁ ᎠᏈᎻᎴᎩ, ᎠᎴ ᎾᏍᏉ ᎤᏓᎵᎢ, ᎠᎴ ᎠᏂᎨᏴ ᏧᏅᏏᏓᏍᏗ; ᎠᎴ ᏚᎾᎷᎸᏁᎢ.
ᏱᎰᏩᏰᏃ ᏗᎬᏩᎾᎷᎸᏗ ᏂᎨᏒᎾ ᏂᏚᏩᏁᎴ ᏂᎦᏛ ᎠᏈᎻᎴᎩ ᏚᏓᏘᎿᎥᎢ, ᏅᏗᎦᎵᏍᏙᏗᏍᎨ ᏎᎵ ᎡᏆᎭᎻ ᎤᏓᎵᎢ.
ᎠᏯᏙᎸᎢ 21
ᏱᎰᏩᏃ ᎤᏩᏛᎯᎴ ᏎᎵ ᎾᏍᎩᏯ ᎤᏁᏨᎢ, ᎠᎴ ᏱᎰᏩ ᏄᏛᏁᎴ ᏎᎵ ᎾᏍᎩᏯ ᏄᏪᏒᎢ.
ᏎᎵᏰᏃ ᎤᏁᎵᏤᎢ, ᎠᎴ ᎤᎾᏄᎪᏫᏎᎴ ᎡᏆᎭᎻ ᎤᏪᏥ ᎠᏧᏣ, ᎿᏉ ᎤᏛᏐᏅᎯ ᎨᏎᎢ, ᎾᎯᏳ ᏓᏁᎶᏛᎢ, ᎾᏍᎩ ᎤᏁᎳᏅᎯ ᏧᏁᎢᏍᏓᏁᎴ ᎡᏆᎭᎻ.
ᎡᏆᎭᎻᏃ ᎡᏏᎩ ᏚᏬᎡ ᎤᏪᏥ ᎤᏕᏁᎸᎯ ᎾᏍᎩ ᏎᎵ ᏧᎾᏄᎪᏫᏎᎴᎢ.
ᎡᏆᎭᎻᏃ ᎤᎱᏍᏕᏎᎴ ᎤᏪᏥ ᎡᏏᎩ ᏧᏁᎳᏉ ᏧᏒᎯᏛ ᎡᎯ ᎨᏎᎢ, ᎾᏍᎩᏯ ᎤᏁᎳᏅᎯ ᎤᏁᏤᎸᎢ.
ᎡᏆᎭᎻᏃ ᎠᏍᎪᎯᏧᏈ ᎢᏳᏕᏘᏴᏛ ᎨᏎᎢ, ᎤᏪᏥ ᎡᏏᎩ ᎤᏕᏁᎸ.
ᏎᎵᏃ ᎯᎠ ᏄᏪᏎᎢ, ᎤᏁᎳᏅᎯ ᎠᎩᏰᏣᏍᏗᏱ ᏅᎬᎦ, ᎾᏍᎩᏃ ᏂᎦᏛ ᎠᎾᏛᎩᏍᎩ ᏓᏳᏂᏰᏥ ᎠᏴ ᏅᏓᎦᎵᏍᏙᏗᏍᎨᏍᏗ.
ᎠᎴ ᎯᎠ ᏄᏪᏎᎢ, ᎦᎪ ᏰᎵ ᎯᎠ ᎢᎬᏩᏪᏎᏗ ᎨᏎ ᎡᏆᎭᎻ, ᏎᎵ ᏗᏂᏲᎵ ᏙᏛᏍᏛᏂ? ᎥᏥᎾᏄᎪᏫᏏᏰᏃ ᎤᏪᏥ ᎠᏧᏣ, ᎿᏉ ᎤᏛᏐᏅᎯ ᏥᎩ.
ᎠᏲᎵᏃ ᎤᏛᏎᎢ, ᎠᎴ ᏓᏥᏍᏕᏎᎢ; ᎡᏆᎭᎻᏃ ᎤᏛᏅᎢᏍᏔᏁ ᎤᏣᏘ ᏧᎾᎵᏍᏓᏴᏗᏱ ᎾᎯᏳ ᎢᎦ ᎡᏏᎩ ᏓᏥᏍᏕᏒ.
ᏎᎵᏃ ᎤᎪᎮ ᎮᎦ ᎢᏥᏈᏱ ᎤᏕᏅᎯ ᎤᏪᏥ, ᎾᏍᎩ ᎡᏆᎭᎻ ᏧᎾᏄᎪᏫᏎᎴᎢ, ᎬᏩᏰᏣᏍᏗᏍᎨᎢ.
ᎾᏍᎩ ᎢᏳᏍᏗ ᏎᎵ ᎯᎠ ᏄᏪᏎᎴ ᎡᏆᎭᎻ, ᎯᎨᎯᏓ ᎯᎠ ᎠᏥᎾᏝᎢ ᎠᎨᏴ, ᎠᎴ ᎤᏪᏥ; ᎥᏝᏰᏃ ᎯᎠ ᎠᎨᏴ ᎤᏪᏥ ᎠᏥᎾᏝᎢᏉ ᎢᏧᎳᎭ ᎤᎾᏘᏰᏗ ᏱᎨᏎᏍᏗ ᏧᎬᏩᎶᏗ ᎠᏴ ᎠᏇᏥ, ᎯᎠ ᎾᏍᎩ ᎡᏏᎩ.
ᎯᎠᏃ ᎾᏍᎩ ᎤᏣᏘ ᎤᏲ ᎤᏓᏅᏓᏗᏍᏔᏁ ᎡᏆᎭᎻ, ᎤᏪᏥ ᏅᏗᎦᎵᏍᏙᏗᏍᎨᎢ.
ᎤᏁᎳᏅᎯᏃ ᎯᎠ ᏄᏪᏎᎴ ᎡᏆᎭᎻ, ᎥᏞᏍᏗ ᎤᏲ ᏱᏣᏓᏅᏓᏗᏍᏗᏍᎨᏍᏗ ᏱᏂᎦᎵᏍᏙᏗᏍᎨᏍᏗ ᎾᏍᎩᎾ ᎠᏧᏣ, ᎠᎴ ᏱᏂᎦᎵᏍᏙᏗᏍᎨᏍᏗ ᎯᎾᏝᎢ ᎠᎨᏴ; ᏂᎦᎥᏉ ᏎᎵ ᏂᏣᏪᏎᎸ, ᎯᏯᏛᏓᏍᏓᏏᏉ ᎧᏁᎬᎢ; ᎡᏏᎩᏰᏃ ᏚᏙᎥ ᎨᏥᏯᏅᏗᏍᎨᏍᏗ ᏣᏁᏢᏔᏅᎯ.
ᎠᎴ ᎾᏍᏉ ᎯᎠ ᎠᏥᎾᏝᎢ ᎠᎨᏴ ᎤᏪᏥ ᎤᎾᏓᏤᎵᏛ ᏴᏫ ᏅᏓᎦᏥᏴᏁᎵ, ᏂᎯ ᏤᏥ ᎨᏒ ᏅᏓᎦᎵᏍᏙᏔᏂ.
ᎡᏆᎭᎻᏃ ᏑᎾᎴᏉ ᎤᏗᏛᎮᎢ, ᎠᎴ ᎦᏚ ᎤᎩᏎ ᎠᎴ ᎠᏑᏢᏛ ᎠᎹ ᎬᏟᏍᏗ ᎤᏁᎩᏎᎢ, ᎮᎦᏃ ᏚᏁᎴᎢ, ᎠᎴ ᏓᎦᏰᏅᏔᏁᎢ, ᎠᎴ ᎠᎦᏂᎩᏍᏔᏁᎢ; ᎤᏂᎩᏎᏃ, ᎠᎴ ᏈᏯᏏᏆ ᎢᎾᎨ ᎨᏒ ᏭᏪᏙᎴᎢ.
ᎠᎹᏃ ᎤᏗᏒᏁ ᎠᏑᏢᏛ ᎠᏟᏍᏛᎢ, ᎠᎴ ᎤᎾᏍᏓᎸ ᎭᏫᏂᏗᏢ ᎤᏪᎧᏁ ᎠᏧᏣ.
ᎤᏪᏅᏎᏃ, ᎠᎴ ᎠᏧᏣ ᎦᏅᎬ ᏧᏳᎪᏗ ᏧᏪᏁᎢ ᏰᎵ Ꭸ ᎢᏴᏛ, ᎦᎶᏣᏗ ᏥᏂᏕᎦᎶᏄᎳ ᎢᏴᏛ; ᎯᎠᏰᏃ ᏄᏪᏎᎢ, ᏞᏍᏗ ᏥᎪᎥᎩ ᎠᏧᏣ ᎠᏲᏞᏍᎬᎢ; ᎦᏅᎬᏃ ᏧᏳᎪᏗ ᎤᏬᎴᎢ, ᎠᎴ ᎠᏍᏓᏯ ᎤᏠᏱᎴᎢ.
ᎤᏁᎳᏅᎯᏃ ᎤᏛᎦᏁ ᎠᏧᏣ ᎤᏪᎷᎬᎢ; ᏗᎧᎿᏩᏗᏙᎯᏃ ᎤᏁᎳᏅᎯ ᎤᏤᎵᎦ ᎦᎸᎳᏗ ᎢᏴᏛ ᏧᏁᏤᎴ ᎮᎦ, ᎠᎴ ᎯᎠ ᏅᏧᏪᏎᎴᎢ, ᎦᏙ ᎭᎵᏍᏗᎭ, ᎨᎦ? ᏞᏍᏗ ᏱᏍᎦᎢᎮᏍᏗ; ᎤᏁᏔᏅᎯᏰᏃ ᎠᏛᎬᎦ ᎤᏪᎷᎬ ᎠᏧᏣ ᎾᎿ ᎦᏅᎬᎢ.
ᏔᎴᎲᎦ, ᎯᏌᏔᏛᎦ ᎠᏧᏣ, ᎠᎴ ᎯᏂᏴᏎᏍᏗ; ᎤᏂᏣᏘᏰᏃ ᏴᏫ ᎤᎾᏓᏤᎵᏛ ᏅᏓᏥᏴᏁᎵ.
ᎤᏁᎳᏅᎯᏃ ᏚᏍᏚᎢᎡᎴ ᏗᎦᏙᎵ, ᎠᎴ ᎤᎪᎮ ᎠᏓᎴᏒ ᎠᎴ ᎠᏢᏗᏱ; ᎤᏪᏅᏎᏃ ᎠᎴ ᎠᏑᏢᏛ ᎠᎹ ᏭᏟᏍᏔᏁᎢ, ᎠᎴ ᎤᎱᏁ ᎠᏧᏣ.
ᎤᏁᎳᏅᎯᏃ ᏓᎧᎿᏩᏗᏙᎮ ᎠᏧᏣ, ᎠᎴ ᎤᏛᏎᎢ; ᎠᎴ ᎢᎾᎨᏉ ᎡᎮᎢ, ᎠᎴ ᎤᏛᏒ ᎦᎶᏣᏗ ᎦᏂᏙᎯ ᏄᎵᏍᏔᏁᎢ.
ᏇᎳᏂᏃ ᏚᏙᎥ ᎢᎾᎨ ᎡᎮᎢ; ᎤᏥᏃ ᎢᏥᏈᏱ ᏭᏯᏅᎡᎴ ᎤᏓᏴᏍᏗ.
ᎾᎯᏳᏃ ᎯᎠ ᏄᎵᏍᏔᏁᎢ, ᎾᏍᎩ ᎠᏈᎻᎴᎩ ᎠᎴ ᏈᎪᎵ ᏄᎬᏫᏳᏒ ᎠᏍᎦᏰᎬᏍᏓ ᎠᏈᎻᎴᎩ ᏧᏤᎵᎦ ᎤᏂᏣᏘ ᎨᏒ ᏧᏓᏘᎾᎢ, ᎬᏩᏁᏤᎴ ᎡᏆᎭᎻ, ᎯᎠ ᎾᏂᏪᏍᎨᎢ, ᎤᏁᎳᏅᎯ ᏕᏣᎧᎿᏩᏗᏙᎭ ᏂᎦᎥ ᎪᎱᏍᏗ ᎭᏛᏁᎲᎢ.
ᎾᏍᎩ ᎢᏳᏍᏗ ᎠᏂᏉ ᏍᏆᏎᎵᏓᏏ ᎤᏁᎳᏅᎯ ᏚᏙᏍᏛᎢ, ᎾᏍᎩ ᎦᎶᏄᎮᏛ ᏍᏋᏓᏁᏗᏱ ᏂᎨᏒᎾ, ᎠᏴ ᎠᏋᏒ, ᎠᎴ ᏗᏇᏥ, ᎠᎴ ᏗᏆᏁᏢᏔᏅᏛ; ᎾᏍᎩᏯᏍᎩᏂ ᎠᏴ ᎣᏍᏛ ᏂᎬᏯᏛᏁᎸᎢ, ᎾᏍᎩᏯ ᎾᏍᏉ ᎠᏴ ᏂᏍᏆᏛᏁᎮᏍᏗ, ᎠᎴ ᎦᏓ ᎠᎲ ᎾᎿ ᏤᏙᎸᎢ, ᎾᏍᎩᏯ ᎾᏍᏉ ᏅᏔᏛᏁᎵ.
ᎡᏆᎭᎻᏃ ᎯᎠ ᏄᏪᏎᎢ, ᏓᎦᏎᎵᏔᏂᏉ.
ᎡᏆᎭᎻᏃ ᎤᎬᏍᎪᎸᏁ ᎠᏈᎻᎴᎩ ᏅᏗᎦᎵᏍᏙᏗᏍᎨ ᎠᎹ ᎠᏢᏗᏱ ᎠᏓᎴᏒᎢ, ᎾᏍᎩ ᎠᏈᎻᎴᎩ ᏧᏅᏏᏓᏍᏗ ᎬᏍᎦᎢᏍᏓᎩ ᎬᏩᎩᎡᎸᎢ.
ᎠᏈᎻᎴᎩᏃ ᎯᎠ ᏄᏪᏎᎢ, ᎥᏝ ᏱᏥᎦᏔᎭ ᎾᏍᎩ ᎯᎠ ᎢᏳᎾᏛᏁᎸᎯ ᎨᏒᎢ; ᎥᏝ ᎠᎴ ᏱᏍᎩᏃᏁᎴᎢ, ᎥᏝ ᎠᎴ ᏱᎦᏛᎩᏍᎨᎢ ᎩᎳ ᎪᎯ ᎢᎦ ᏥᎩ.
ᎡᏆᎭᎻᏃ ᎠᏫ ᎤᏂᏃᏕᎾ ᎠᎴ ᏩᎦ ᏫᏚᏯᏅᎮᎢ, ᎠᎴ ᎠᏈᎻᎴᎩ ᏚᏪᎧᏁᎴᎢ; ᎠᎴ ᎾᏍᎩ ᎠᏂᏔᎵ ᎧᏃᎮᏛ ᏚᎾᏠᎯᏍᏔᏁᎢ.
ᎡᏆᎭᎻᏃ ᎦᎵᏉᎩ ᎠᏫ ᎤᏂᏃᏕᎾ ᎠᏂᎩᏏ ᎤᎾᏕᏘᏴᏛ ᎤᎾᏁᎳᎩ ᎢᏴᏛ ᏫᏚᏪᎧᏁᎢ.
ᎠᏈᎻᎴᎩᏃ ᎯᎠ ᏄᏪᏎᎴ ᎡᏆᎭᎻ, ᎦᏙᏃ ᎯᎠ ᎦᎵᏉᎩ ᎠᏫ ᎠᏂᎩᏏ ᎤᎾᏕᏘᏴᏛ ᎤᎾᏁᎳᎩ ᎢᏴᏛ ᏥᏕᎯᎧᎲᎦ?
ᎯᎠᏃ ᏄᏪᏎᎢ, ᎯᎠᏍᎩᏂ ᎦᎵᏉᎩ ᎠᏫ ᎠᏂᎩᏏ ᎤᎾᏕᏘᏴᏛ ᏙᏓᏍᎩᏯᏅᎡᎵ, ᎾᏍᎩᏃ ᎬᏉᎯᏳᏓᏁᎯ ᎨᏎᏍᏗ ᎾᏍᎩ ᎠᏴ ᎠᏆᏍᎪᏒᎯ ᎨᏒ ᎯᎠ ᎠᎹ ᎠᏢᏗᏱ.
ᎾᏍᎩ ᎢᏳᏍᏗ ᎾᎿ ᏈᏯᏏᏆ ᏚᏬᎡᎢ; ᏅᏗᎦᎵᏍᏙᏗᏍᎨ ᎾᎿ ᎢᏧᎳ ᎾᏍᎩ ᎠᏂᏔᎵ ᎤᎾᏎᎵᏔᏅᎢ.
ᎾᏍᎩᏃ ᏈᏯᏏᏆ ᏚᏛ ᎧᏃᎮᏛ ᏚᎾᏠᎯᏍᏔᏁᎢ; ᎿᏉᏃ ᎠᏈᎻᎴᎩ ᏚᎴᏁᎢ, ᎠᎴ ᏈᎪᎵ ᏄᎬᏫᏳᏒ ᎠᏍᎦᏰᎬᏍᏓ ᎠᏈᎻᎴᎩ ᏧᏤᎵᎦ ᎤᏂᏣᏘ ᏧᏓᏘᎾᎢ, ᎠᎴ ᎢᎤᎾᏨᏎ ᎠᏂᏈᎵᏍᏗ ᎤᎾᏤᎵᎪᎯ ᏫᎤᏂᎷᏤᎢ.
[ᎡᏆᎭᎻᏃ] ᎤᏪᎧᏁ ᎡᏏᎵ ᏡᎬᎢ ᏈᏯᏏᏆ ᏚᏙᎥᎢ, ᎠᎴ ᎾᎿ ᎤᏓᏙᎵᏍᏔᏁᎴ ᏱᎰᏩ ᎾᏍᎩ ᏫᎾᏍᏛᎾ ᎡᎯ ᎤᎾᎳᏅᎯ.
ᎡᏆᎭᎻᏃ ᎠᏂᏈᎵᏍᏗ ᎤᎾᏤᎵᎪᎯ ᎦᏙᎯ ᎪᎯᏗᏳ ᎤᏪᏙᎴᎢ.
ᎠᏯᏙᎸᎢ 22
ᎣᏂᏃ ᎯᎠ ᎾᏍᎩ ᏄᎵᏍᏔᏁᎢ, ᎾᏍᎩ ᎤᏁᎳᏅᎯ ᎤᎪᎵᏰᎡ ᎡᏆᎭᎻ, ᎠᎴ ᎯᎠ ᏄᏪᏎᎴᎢ, ᎡᏆᎭᎻ; ᎡᏆᎭᎻᏃ ᎠᏂ, ᎤᏛᏁᎢ.
ᎯᎠᏃ ᏄᏪᏎᎢ, ᎯᏯᏘᏄᎦ ᏤᏥ, ᎾᏍᎩ ᎤᏩᏒᎯᏳ ᏤᏥ, ᎡᏏᎩ ᏧᏙᎢᏛ, ᎾᏍᎩ ᎠᎨᏳᎢ ᏥᎩ, ᎠᎴ ᎼᎵᏯ ᎦᏓ ᏗᎲ ᏫᎷᎩ; ᎠᎴ ᎾᎿ ᎯᏯᎵᏍᎪᎸᏔᏅᎭ ᎠᏥᎸ ᎨᎳᏍᏙᏗ, ᎾᎿ ᎣᏓᎸ ᏨᏓᎬᏯᏎᎮᎵ.
ᎡᏆᎭᎻᏃ ᏑᎾᎴᏉ ᎤᏗᏛᎮᎢ, ᎠᎴ ᎤᏪᏰᎱᎳᏁ ᎤᏤᎵ ᏗᎦᎵᏯᏅᎯᏛ, ᎠᎴ ᎠᏂᏔᎵ ᎠᏂᏫᏅ ᏧᏅᏏᏓᏍᏗ ᏚᏘᏅᏎᎢ, ᎠᎴ ᎤᏪᏥ ᎡᏏᎩ, ᎠᎴ ᎠᏓ ᏚᏍᏡᏰ ᎠᏥᎸ ᎨᎳᏍᏗᏱ ᎪᏙᏗ, ᏚᎴᏁᏃ, ᎠᎴ ᎾᎿ ᎤᏁᎳᏅᎯ ᎤᏁᎢᏍᏓᏁᎸ ᏭᎶᏎᎢ.
ᏦᎢᏁᏃ ᎢᎦ ᎡᏆᎭᎻ ᏫᏚᎧᎿᏁᎢ, ᎠᎴ ᎢᏅ ᏚᎪᎮ ᎾᎿ ᏩᎦᏛᎢ.
ᎡᏆᎭᎻᏃ ᎯᎠ ᏂᏚᏪᏎᎴ ᎠᏂᏫᏅ ᏧᏅᏏᏓᏍᏗ ᎠᏂᏉ ᎢᏍᏕᏙᎮᏍᏗ ᏗᎦᎵᏯᏅᎯᏛ ᎡᏍᏗxᏘᏰᏍᏗ; ᎠᏴᏃ ᎠᎴ ᎠᏫᏄᏣ Ꭸ ᏮᏓᏲᏍᏓᏓᏙᎵᏍᏔᏂ, ᏔᎵᏁᏃ ᎢᏍᏛᎷᏤᎸᎭ.
ᎡᏆᎭᎻᏃ ᎠᏓ ᏚᏴᎮ ᎠᏥᎸ ᎨᎳᏍᏗᏱ ᎪᏙᏗ ᎠᎴ ᏚᏃᎭᏝᏗᏍᏔᏁ ᎤᏪᏥ ᎡᏴᎩ; ᎠᏥᎸᏃ ᎤᏴᏎᎢ, ᎠᎴ ᎭᏰᎳᏍᏗ ᎤᏪᏅᏎᎢ, ᎾᏍᎩᏃ ᎠᏂᏔᎵ ᎢᏧᎳᎭ ᎤᏁᏅᏎᎢ.
ᎡᏏᎩᏃ ᎤᏁᏤᎴ ᎤᏙᏓ ᎡᏆᎭᎻ, ᎯᎠ ᏄᏪᏎᎢ, ᎡᏙᏓ; ᎡᏆᎭᎻᏃ ᎠᏂ, ᎠᏇᏥ, ᎤᏛᏁᎢ, ᎡᏏᎩᏃ ᎯᎠ ᏄᏪᏎᎢ, ᎬᏂᏳᏉ, ᎠᏉ ᎠᏥᎸ ᎠᎴ ᎠᏓ, ᎠᏫᏍᎩᏂ ᎠᏥᎸ ᎨᎳᏍᏙᏗ ᎭᏢ?
ᎡᏆᎭᎻᏃ ᎯᎠ ᏄᏪᏎᎢ, ᎠᏇᏥ, ᎤᏁᎳᏅᎯ ᎤᏩᏒ ᏛᏓᏩᏛᎡᎵ ᎠᏫ ᎠᏥᎸ ᎨᎳᏍᏙᏗ; ᎾᏍᎩᏃ ᎠᏂᏔᎵ ᎢᏧᎳᎭ ᎬᎾᎢᏎᏉ.
ᎿᏉᏃ ᎤᏂᎷᏤ ᎾᎿ ᎤᏁᎳᏅᎯ ᎤᏁᎢᏍᏓᏁᎸᎢ; ᎡᏆᎭᎻᏃ ᎠᏥᎸ ᎨᎳᏍᏗᏱ ᎤᏬᏢᏁ ᎾᎿᏂ ᎠᎴ ᎠᏓ ᎣᏍᏛ ᏚᏝᏕᎢ, ᎠᎴ ᎤᎸᎴ ᎤᏪᏥ ᎡᏏᎩ, ᎠᎴ ᎠᏥᎸ ᎨᎳᏍᏗᏱ ᎤᏢᏁᎢ, ᎠᏓ ᏕᎠᏢ ᎦᏚᎢ.
ᎡᏆᎭᎻᏃ ᎤᏙᏯᏅᎯᏕ ᎠᎴ ᎭᏰᎳᏍᏗ ᎤᏴᎮ ᎤᎯᏍᏙᏗ ᎤᏪᏥ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ ᏧᏁᏤᎴ ᎦᎸᎳᏗ, ᎯᎠ ᏅᏧᏪᏎᎢ, ᎡᏆᎭᎻ, ᎡᏆᎭᎻ: ᎯᎠᏃ ᏄᏪᏎᎢ, ᎠᏂ.
ᎯᎠᏃ ᏄᏪᏎᎢ, ᏞᏍᏗ ᎯᏯᏏᏔᏛᎩ ᎠᏫᏄᏣ, ᏞᏍᏗ ᎠᎴ ᎪᎱᏍᏗ ᎯᏴᏁᎸᎩ; ᎿᏉᏰᏃ ᏥᎦᏔᎭ ᎤᏁᎳᏅᎯ ᎯᎾᏰᏍᎬᎢ, ᏂᏍᎩᎨᏳᏔᏅᎾ ᏥᎩ ᏤᏥ, ᎤᏩᏒᎯᏳ ᏤᏥ.
ᎡᏆᎭᎻᏃ ᏚᏌᎳᏓᏁ ᏗᎦᏙᎵ, ᎠᎴ ᏫᏚᎧᎿᏁᎢ, ᎠᎴ ᏭᎪᎮ ᎤᏐᎭᏛ ᎢᏗᏢ ᎠᏫ ᎤᏙᏕᎾ ᏧᎪᏅᏍᏓᎵ ᏧᏲᏅᎯ ᏕᎫᏓᎸᏕ ᎤᎾᏍᏓᎸᎢ; ᎡᏆᎭᎻᏃ ᎤᏪᏅᏎ ᏭᏯᏅᎮ ᎾᏍᎩ ᎠᏫ ᎤᏃᏕᎾ, ᎠᎴ ᎤᎵᏍᎪᎸᏔᏁ ᎠᏥᎸ ᎨᎳᏍᏙᏗ ᎤᏁᏟᏴᏍᏔᏁ ᎤᏪᏥ.
ᎡᏆᎭᎻᏃ ᏱᎰᏩ-ᏱᎴ ᏚᏬᎡ ᎾᎿᏂ; ᎾᏍᎩ ᎩᎳᎯᏳ ᎢᎦᏪᏛ ᏥᎩ, ᏱᎰᏩ ᎤᏤᎵ ᎣᏓᎸ ᎠᏩᏛᏗ ᎨᏎᏍᏗ.
ᏗᎧᎿᏩᏗᏙᎯᏃ ᏱᎰᏩ ᎤᏤᎵᎦ ᏔᎵᏁ ᎦᎸᎳᏗ ᏗᎤᏁᏤᎴ ᎡᏆᎭᎻ,
ᎠᎴ ᎯᎠ ᏅᏧᏪᏎᎢ, ᎠᏋᏒ ᎨᎥ ᎠᏆᏎᎵᏙᏔᏅ, ᎠᏗᎭ ᏱᎰᏩ, ᎯᎠ ᏥᏂᏣᏛᏁᎸ, ᎠᎴ ᏤᏥ, ᎾᏍᎩ ᎤᏩᏒᎯᏳ ᏤᏥ, ᏂᏍᎩᎨᏳᏔᏅᎾ ᏥᎩ ᏅᏗᎦᎵᏍᏙᏗᎭ;
ᎾᏍᎩ ᏂᎯ ᎤᏣᏘ ᎣᏍᏛ ᏅᏓᎬᏯᏛᏁᎵ, ᎠᎴ ᏣᏁᏢᏔᏅᎯ ᎨᏒ ᎤᏣᏘ ᏓᎦᏥᏁᏉᎢ, ᎾᏍᎩᏯ ᏥᏄᏂᏧᏈᏍᏗ ᏃᏈᏏ ᎦᎸᎳᏗ ᏣᏂᎧᎳ, ᎠᎴ ᎾᏍᎩᏯ ᏃᏳ ᏥᏄᏧᏈᏍᏗ ᎠᎺᏉᎯ ᎠᎹᏳᎶᏗ ᏥᎦᎳᎨᏯ, ᎾᏍᎩᏯ ᏅᏓᎦᏥᏴᏁᎵ; ᎠᎴ ᏂᎯ ᏣᏁᏢᏔᏅᎯ ᏧᎾᏤᎵᎦ ᎨᏎᏍᏗ ᎬᏩᏂᏍᎦᎩ ᏚᏂᏍᏚᎲᎢ.
ᎠᎴ ᏂᎯ ᏣᏁᏢᏔᏅᎯ ᎨᏒ ᏅᏓᎦᎵᏍᏙᏔᏂ ᏄᎾᏓᎴᏒ ᏴᏫ ᎡᎶᎯ ᎠᏁᎲ ᎣᏍᏛ ᎢᏳᎾᎵᏍᏓᏁᏗ ᎨᏎᏍᏗ; ᏥᏁᎬ ᏦᎯᏳᎲᎦ ᏅᏗᎦᎵᏍᏙᏗᎭ.
ᎡᏆᎭᎻᏃ ᎠᏂᏫᏅ ᏧᏅᏏᏓᏍᏗ ᏫᏙᎤᎷᏤᎴᎢ, ᏚᎾᎴᏁᏃ, ᎠᎴ ᎢᏧᎳᎭ ᏈᏯᏏᏆ ᏭᏂᎶᏎᎢ; ᎡᏆᎭᎻᏃ ᏈᏯᏏᏆ ᏪᎮᎢ.
ᎣᏂᏃ ᎯᎠ ᎾᏍᎩ ᏄᎵᏍᏔᏁᎢ, ᎾᏍᎩ ᎡᏆᎭᎻ ᎠᏥᏃᏁᎴ ᎯᎠ ᏫᏥᏪᏎᎴᎢ, ᎬᏂᏳᏉ, Ꮋ﹕ᎵᎦ ᏗᏂᏲᎵ ᏚᎾᏄᎪᏫᏎᎸ ᏗᏍᏓᏓᏅᏟ ᏁᎰ,
ᎭᏏ ᎤᏓᏂᎵᎨᎢ, ᏆᏏᏃ ᎤᏅᏟ, ᎠᎴ ᎨᎽᎡᎵ ᎡᎳᎻ ᎤᏙᏓ,
ᎠᎴ ᎨᏎᏗ, ᎠᎴ ᎮᏐ, ᎠᎴ ᏈᎵᏓᏏ, ᎠᎴ ᏱᏗᎳᏈ, ᎠᎴ ᏇᏚᎡᎵ.
ᏇᏚᎡᎵᏃ ᎤᏪᏥ ᎵᏇᎩ ᎤᏕᏁᎴᎢ; ᎾᏍᎩ ᎯᎠ ᏧᏁᎳ ᎢᏯᏂᏛ Ꮋ﹕ᎵᎦ ᏚᎾᏄᎪᏫᏎᎴ ᏁᎰ, ᎡᏆᎭᎻ ᏗᎾᏓᏅᏟ.
ᏔᎵᏃ ᏧᏩᏔᏁ ᏧᏓᏴᏎ ᎵᏳᎹ ᏧᏙᎢᏛ, ᎾᏍᎩ ᎾᏍᏉ ᏚᎾᏄᎪᏫᏎᎢ, ᏘᏆ, ᎠᎴ ᎨᎭᎻ, ᏓᎭᏏ, ᎠᎴ ᎺᎠᎧ.
ᎠᏯᏙᎸᎢ 23
ᏎᎵᏃ ᎠᏍᎪᎯᏧᏈ ᎦᎵᏉᎩᏦᏁ ᎢᏳᏕᏘᏴᏛ ᏄᎵᏍᏔᏁᎢ; ᎾᏍᎩ ᎯᎠ ᏄᏕᏘᏴᎮ ᎤᎴᏂᏙᎴ ᏎᎵ.
ᏎᎵᏃ ᎤᏲᎱᏎ ᎩᎵᎠ-ᎠᏆ ᏚᏙᎥᎢ; ᎾᏍᎩ ᎯᎠ ᎯᏆᏂ ᏥᏚᏙᎠ ᎨᎾᏂ ᎦᏓ ᎠᎲᎢ; ᎡᏆᎭᎻᏃ ᎤᎷᏤ ᎤᏲ ᎤᏓᏅᏓᏗᎴ ᏎᎵ ᏅᏗᎦᎵᏍᏙᏗᏍᎨᎢ ᎠᎴ ᎤᏍᎪᏂᎵᎴᎢ.
ᎡᏆᎭᎻᏃ ᏚᎴᏁ ᎤᏲᎱᎯᏎᎸᎯ ᎦᏅᎢ, ᎠᎴ ᏚᏁᏤᎴ ᎮᏗ ᏧᏪᏥ, ᎯᎠ ᏄᏪᏎᎢ,
ᎠᏴ ᏅᏆᏓᎴ ᎠᎴ ᎨᏙᎯᏉ ᎢᏤᎲᎢ; ᏍᎩᎥᏏ ᏗᏆᏓᏂᏐᏗᏱ ᎢᏤᎲᎢ, ᎾᏍᎩ ᏗᏥᏂᏐᏗᏱ ᏗᎬᎩᏲᎱᎯᏎᎸᎯ ᎾᎿ ᏗᏥᎪᏩᏛᏗᏱ ᏂᎨᏒᎾ.
ᎮᏗᏃ ᏧᏪᏥ ᎬᏩᏁᏤᎴ ᎡᏆᎭᎻ, ᎯᎠ ᏂᎬᏩᏪᏎᎴᎢ,
ᏍᎩᏯᏛᏓᏍᏓᏏ, ᏣᎬᏫᏳᎯ ᎠᏆᏤᎵ, ᎤᏣᏘ ᎡᎶᎸᏉᏗᏳ ᏣᎬᏫᏳᎯ ᏥᏍᎩᏰᎳᏗᏙᎭ; ᏦᎯᏍᏙᏗ ᏦᎦᏓᏂᏐᏗᏱ ᏣᏕᎯᏂᏏᏍᎨᏍᏗ ᏗᎨ ᏲᎱᎯᏎᎸᎯ; ᎥᏝ ᎠᏏᏴᏫ ᎠᏴ ᏃᎦᏛᏅ ᏣᎨᏳᏙᏗ ᏱᎨᏎᏍᏗ ᏧᏓᏂᏐᏗᏱ; ᎾᏍᎩ ᎯᏂᏐᏗᏱ ᏂᎨᏒᎾ ᏣᏲᎱᎯᏎᎸᎯ.
ᎡᏆᎭᎻᏃ ᏚᎴᏁᎢ, ᎠᎴ ᏚᏗᏌᏓᏕᎴ ᏴᏫ ᎾᎿ ᎠᏁᎯ, ᎾᏍᎩ ᎯᎠ ᎮᏗ ᏧᏪᏥ,
ᎠᎴ ᏚᎵᏃᎮᏔᏁᎢ, ᎯᎠ ᏂᏚᏪᏎᎴᎢ; ᎢᏳᏃ ᎣᏏᏳ ᎢᏥᏰᎸᏍᎨᏍᏗ ᏥᏂᏐᏗᏱ ᎠᎩᏲᎱᎯᏎᎸᎯ ᏥᎪᏩᏛᏗᏱ ᏂᎨᏒᎾ ᎢᏳᎵᏍᏙᏗᏱ, ᏍᎩᏯᏛᎬᎦ, ᎠᎴ ᏍᎩᏍᏕᎸ ᎡᏥᏔᏲᏏ ᎢᏆᎶᏂ ᏐᎭ ᎤᏪᏥ;
ᎾᏍᎩ ᎠᎩᏁᏗᏱ ᎤᏍᏓᎦᎸ ᎹᏈᎳ, ᎾᏍᎩ ᎤᏤᎵᎦ ᏥᎩ, ᎾᏍᎩ ᎤᎶᎨᏒ ᏩᏍᏛ ᏧᏍᏓᎦᎸ; ᎾᏍᎩ ᎢᎦᎢᏉ ᎠᏕᎸ ᏧᎬᏩᎶᏗ ᎨᏒ ᏓᎩᎬᏩᎶᏓᏁᎸᎭ, ᎠᎩᏁᎸᎭ, ᎠᏆᏤᎵᎦ ᏂᎦᎵᏍᏔᏅ ᎾᏍᎩ ᏗᏆᏓᏂᏐᏗᏱ ᎢᏤᎲᎢ.
ᎢᏆᎶᏂᏃ ᎮᏗ ᏧᏪᏥ ᎠᏁᎲ ᎤᏓᏑᏰᎢ; ᎢᏆᎶᏂᏃ ᎠᎯᏗ ᎤᏁᏤᎴ ᎡᏆᎭᎻ ᎠᏂᎦᏔᎲ ᎮᏗ ᏧᏪᏥ, ᎾᏍᎩ ᏂᎦᏛ ᎤᏤᎵᎦ ᎦᏚᎲ ᎠᏐᏴ ᎦᎶᎯᏍᏗᏱ ᎠᏂᏴᏍᏗᏍᎩ, ᎯᎠ ᏄᏪᏎᎢ,
ᎥᏝ, ᏣᎬᏫᏳᎯ ᎠᏆᏤᎵᎦ, ᎠᏴᏍᎩᏂ ᏍᏆᏛᏓᏍᏓᏏ; ᏠᎨᏏ ᎬᎥᏏ, ᎠᎴ ᎾᎿ ᎤᏍᏓᎦᎸᎢ ᎬᎥᏏ;ᏘᏆᏤᎵ ᏴᏫ ᏄᏁᏥ ᎠᏂᎦᏔᎲ ᎾᏍᎩ ᎬᎥᏏ; ᎯᏂᏌᏉ ᏣᏲᎱᎯᏎᎸᎯ.
ᎡᏆᎭᎻᏃ ᎤᏗᏌᏓᏕ ᏴᏫ ᎾᎿ ᎠᏁᎯ ᎠᏂᎦᏔᎲᎢ.
ᎠᎴ ᎤᏁᏤᎴ ᎢᏆᎶᏂ ᎾᎿ ᎠᏁᎯ ᏴᏫ ᎤᎾᏛᏓᏍᏛᎢ, ᎯᎠ ᏄᏪᏎᎢ, ᎢᏳᏃ ᏍᎩᏁᎮᏍᏗ, ᎬᏔᏲᏏ ᏍᏆᏛᏓᏍᏓᏁᏗᏱ, ᎠᏕᎸ ᏙᏓᎬᏁᎵ ᏠᎨᏏ ᏓᎬᏯᏓᏴᎡᎵ; ᏗᏍᎩᎩᏏ, ᎾᎿᏃ ᏥᏂᏌᏅᎭ ᎠᎩᏲᎱᎯᏎᎸᎯ.
ᎢᏆᎶᏂᏃ ᎤᏁᏤᎴ ᎡᏆᎭᎻ, ᎯᎠ ᏄᏪᏎᎴᎢ,
ᏣᎬᏫᏳᎯ ᎠᏆᏤᎵ, ᎠᏴ ᏍᏆᏛᏓᏍᏓᏏ; ᎾᏍᎩ ᎦᏙᎯ ᏅᎩᏧᏈ ᏎᎩᎵ ᎠᏕᎸ ᎤᏁᎬ ᏧᎬᏩᎶᏗ; ᎦᏙᏃ ᎩᏅᏙᏗ ᎠᏴ ᎠᎴ ᏂᎯ ᎾᏍᎩᏉ ᎢᎦᎢ? ᎯᏂᏌᏉᏍᎩᏂ ᏣᏲᎱᎯᏎᎸᎯ.
ᎡᏆᎭᎻᏃ ᎤᏛᏓᏍᏓᏁᎴ ᎢᏆᎶᏂ, ᎠᎴ ᎡᏆᎭᎻ ᎠᏕᎸ ᎤᏁᎬ ᎤᏓᏁᎴ ᎢᏆᎶᏂ ᎾᏍᎩ ᎢᎦᎢ ᎤᏁᎢᏍᏔᏅ ᎤᎾᏛᏓᏍᏛ ᎮᏗ ᏧᏪᏥ, ᏅᎩᏧᏈ ᏎᎩᎵ ᎠᏕᎸ ᎤᏁᎬ ᎠᏂᏃᏗᏍᎩ ᎤᏂᏃᏔᏂᏓᏍᏗ.
ᎢᏆᎶᏂᏃ ᎤᎶᎨᏒ ᎹᏈᎳ ᎾᏍᎩ ᎹᎺᎵᏱ ᎢᎬᏱᏗᏢ ᏥᎦᎶᎨᏎᎢ, ᏠᎨᏏ ᎠᎴ ᎾᎿ ᎤᏍᏓᎦᎸᎢ, ᎠᎴ ᏂᎦᏛ ᏕᏡᎬ ᎾᎿ ᏠᎨᏏ, ᎭᏫᏂᏗᏢ ᏓᏟᎶᎢᏙᎸ ᎬᏩᏚᏫᏛ, ᏓᏥᏍᏓᏱᏕᎴ
ᎡᏆᎭᎻ ᏧᏤᎵᎦᏯ ᏂᏓᎬᏁᎴᎢ, ᎠᏂᎦᏔᎲ ᎮᏗ ᏧᏪᏥ; ᎾᏍᎩ ᏂᎦᏛ ᎤᏪᏚᎲ ᎦᎶᎯᏍᏗᏱ ᎠᏂᏴᏍᏗᏍᎩ ᎠᏂᎦᏔᎲᎢ.
ᎣᏂᏃ ᎿᏉ ᎡᏆᎭᎻ ᎤᏂᏌᏁ ᎤᏓᎵᎢ ᏎᎵ ᎹᎩᏈᎳ ᏠᎨᏏ ᎤᏍᏓᎦᎸᎢ, ᎾᏍᎩ ᎹᎺᎵᏱ ᎢᎬᏱᏗᏢ ᏥᎦᎶᎨᏎᎢ; ᎾᏍᎩ ᎯᏆᏂ ᏥᏚᏙᎥ ᎨᎾᏂ ᎦᏓ ᎠᎲᎢ.
ᎾᏍᎩᏃ ᏠᎨᏏ ᎠᎴ ᎾᎿ ᎤᏍᏓᎦᎸᎢ, ᎮᏗ ᏧᏪᏥ ᎬᏩᏍᏓᏱᏕᎴ ᎡᏆᎭᎻ, ᎤᏤᎵᎦᏯ ᏂᎬᏩᏁᎴ ᏗᏓᏂᏐᏗᏱ.
ᎠᏯᏙᎸᎢ 24
ᎡᏆᎭᎻᏃ ᎤᏛᏐᏅᎯ ᎨᏎᎢ, ᎠᎴ ᏧᏕᏘᏱᎶᏛ; ᏱᎰᏩᏃ ᏂᎦᎥ ᎪᎱᏍᏗ ᎣᏍᏛ ᎢᏳᏛᏁᎸᎯ ᎨᏎ ᎡᏆᎭᎻ.
ᎡᏆᎭᎻᏃ ᎯᎠ ᏄᏪᏎᎴ ᎤᏓᏂᎵᎨ ᎤᏅᏏᏓᏍᏗ ᎦᏁᎸ ᎡᎯ, ᎾᏍᎩ ᏂᎦᎥ ᎤᎿᎥ ᎤᎬᏫᏳᏌᏕᎩ, Ꭷ, ᏦᏕᏂ ᏥᎦᎶ ᎭᏫᏂᏗᏢ ᎯᏄᏴᏓ;
ᎾᏍᎩᏃ ᏓᎬᏯᏎᎵᏙᏔᏂ ᏱᎰᏩ ᏚᏙᏍᏛᎢ, ᎾᏍᎩ ᎤᏁᎳᏅᎯ ᎦᎸᎳᏗ, ᎠᎴ ᎤᏁᎳᏅᎯ ᎡᎶᎯ, ᎾᏍᎩ ᎠᏂᎨᎾᏂ ᏧᏁᏥ ᏫᏯᏅᎡᏗ ᏂᎨᏒᎾ ᎠᏇᏥ ᎤᏓᏴᏍᏗ, ᎾᏍᎩᎾ ᎠᏁᎲ ᏣᏆᏓᏑᏯ;
ᎠᏆᏤᎵᎪᎯᏍᎩᏂ ᏮᏘᎶᏏ, ᎠᎴ ᏗᎩᏴᏫ ᏗᏁᎲᎢ, ᎠᎴ ᎾᎿ ᏮᏘᏯᏅᎯ ᎠᏇᏥ ᎡᏏᎩ ᎤᏓᏴᏍᏗ.
ᎤᏅᏏᏓᏍᏗᏃ ᎯᎠ ᏄᏪᏎᎴᎢ, ᎢᏳᎾᏃ ᎠᎨᏴ ᏄᏚᎵᏍᎬᎾ ᎢᎨᏎᏍᏗ ᎠᏂ ᎢᏴᏛ ᎠᎩᏍᏓᏩᏙᎯᏍᏗᏱ; ᏥᎪ ᎠᏎ ᎾᎿ ᏗᏣᏓᎴᏅ ᎢᏴᏛ ᏫᏥᏯᏗᏃᎯᏍᏗ ᎢᎨᏎᏍᏗ ᏤᏥ?
ᎡᏆᎭᎻᏃ ᎯᎠ ᏄᏪᏎᎴᎢ, ᎮᏯᏔᎮᏍᏗ ᏞᏍᏗ ᎠᏇᏥ ᏔᎵᏁ ᎭᎿ ᏥᏫᎯᏯᏘᏅᏍᏔᏂ.
ᏱᎰᏩ ᎦᎸᎳᏗ ᎤᏁᎳᏅᎯ, ᎾᏍᎩ ᏩᎩᏯᏅᏛ ᏥᎩ ᎡᏙᏓ ᎦᏁᎸ, ᎠᎴ ᏗᎩᏴᏫ ᎤᎾᏤᎵᎪᎯ ᎨᏒᎢ, ᎠᎴ ᎾᏍᎩ ᏣᎩᏁᏤᎸᎩ, ᎠᎴ ᎾᏍᎩ ᏣᏆᏎᎵᏓᏁᎸᎩ ᎯᎠ ᏥᏄᏪᏒᎩ, ᏂᎯ ᏣᏁᏢᏔᏅᎯ ᎯᎠ ᎦᏙᎯ ᏓᎦᏥᏁᎵ; ᎾᏍᎩ ᏓᎦᏅᏏ ᎤᏤᎵ ᏗᎧᎿᏩᏗᏙᎯ ᎢᎬᏱᏗᏢ ᏫᎦᏛᎢ, ᎠᎴ ᎭᎿ ᏮᏘᏯᏅᎯ ᎠᏇᏥ ᎤᏓᏴᏍᏗ.
ᎢᏳᏃ ᎠᎨᏴ ᏄᏚᎵᏍᎬᎾ ᎢᎨᏎᏍᏗ ᏅᏓᏣᏍᏓᏩᏛᏍᏗᏱ, ᎿᏉ ᏣᏚᏓᎴᏛ ᎨᏎᏍᏗ ᎯᎠ ᎾᏍᎩ ᏍᏆᏎᎵᏓᏁᎸᎢ; ᏞᏍᏗ ᎠᏗᎾ ᎠᏇᏥ ᏔᎵᏁ ᎾᎿ ᏥᏫᎯᏯᏘᏅᏍᏔᏂ.
ᎠᏥᏅᏏᏓᏍᏗᏃ ᎤᏏᏄᏴᏔᏁ ᎤᏅᏏᏙᎯ ᎡᏆᎭᎻ ᎦᎦᎶ ᎭᏫᏂᏗᏢ, ᎠᎴ ᎾᏍᎩ ᎯᎠ ᎤᎬᏩᎵ ᎤᏎᎵᏓᏁᎴᎢ.
ᎨᎻᎵᏃ ᏕᎤᎵᏂᏆᏅᏔᏁ ᏙᏱᏗᏢ ᎦᏚᎲᎢ ᎠᎹ ᎠᏢᏗᏱ ᎠᏓᎴᏒᎢ, ᎿᏉ ᎤᏒᎯᏰᏱ ᏥᎨᏐᎢ, ᎾᏁᏳ ᎠᏂᎨᏴ·ᎠᎹ ᏥᏓᏂᏟᏍᎪᎢ.
ᎯᎠᏃ ᏄᏪᏎᎢ, ᏱᎰᏩ ᏣᏁᎳᏅᎯ ᎠᎩᏅᏏᏙᎯ ᎡᏆᎭᎻ ᎤᏤᎵᎦ, ᎣᏍᏛ ᏫᎾᏆᎵᏍᏓᏏ ᎪᎯ ᎢᎦᏥᎩ, ᎠᎴ ᎣᏍᏛ ᏂᏯᏛᏂᏏ ᎠᎩᏅᏏᏙᎯ ᎡᏆᎭᎻ.
ᎬᏂᏳᏉ ᎠᏴ ᎠᏂ ᏥᏙᎦ ᎠᎹ ᎠᏢᏗᏱ ᎠᏓᎴᏒᎢ; ᎠᎴ ᎦᏚᎲ ᎠᏁᎯ ᎠᏂᏍᎦᏯ ᏧᏁᏥ ᎠᏂᎨᏴ ᎠᎹ ᏓᏂᏢᎯᎯᎭ;
ᎯᎠᏃ ᏫᏂᎦᎵᏍᏓ, ᎾᏍᎩ ᎠᏛ ᎯᎠ ᏂᏥᏪᏎᎸᎭ, ᎡᎳᏗ ᏅᎦ ᎠᎹ ᏣᏟᏍᏗ, ᎠᎴ ᎦᏗᏔ; ᎯᎠᏃ ᎾᎩᏪᏎᎸᎭ, ᎭᏗᏔ, ᎠᎴ ᎾᏍᏉ ᎨᎻᎵ ᏙᏓᎬᏯᏗᏔᏍᏓᏁᎵ; ᎾᏍᎩ ᎯᏅᏏᏓᏍᏗ ᎡᏏᎩ ᎯᏯᏑᏯᎡᎸᎯ ᎨᏎᏍᏗ; ᎾᏍᎩᏃ ᎦᏙᎴᎣᎯᏍᏔᏅᎭ ᎣᏍᏛ ᏂᏯᏛᏁᎸ ᎠᎩᏅᏏᏙᎯ.
ᎯᎠᏃ ᏄᎵᏍᏔᏁᎢ, ᎾᏍᎩ ᎠᏏᏉ ᏄᏁᏦᏅᎾ ᎨᏎᎢ, ᎾᏍᎩ ᎬᏂᏳᏉ ᏧᏄᎪᏤᎢ, ᎠᎹ ᎠᏟᏍᏗ ᎤᏃᎭᏝᎮᎢ ᎵᏇᎩ ᎾᏍᎩ ᏇᏚᎡᎵ ᎤᏕᏁᎸᎯ, ᎾᏍᎩ ᎤᏪᏥ Ꮋ﹕ᎵᎦ ᏁᎰ ᎡᏆᎭᎻ ᏗᎾᏓᏅᏟ ᎤᏓᎵᎢ.
ᎾᏍᎩᏃ ᎠᏛ ᎤᏣᏘ ᎤᏬᏚᎯᏳ ᎨᏎ ᏗᎧᏃᏗᏱ, ᎠᏥᏴᏛ ᏂᎨᏒᎾ, ᎥᏝ ᎠᎴ ᎩᎶ ᎠᏍᎦᏯ ᎤᎦᏙᎥᏒᎯ ᏱᎨᏎᎢ; ᎠᎹᏃ ᎠᏢᏗᏱ ᎠᏓᎴᏒ ᏭᏴᎴᎢ, ᎠᎴ ᎠᎹ ᎠᏟᏍᏗ ᏭᎧᎵᏎᎢ ᏗᎤᏄᎪᏤᏃ.
ᎠᏥᏅᏏᏓᏍᏗᏃ ᏚᏍᏆᎸᏔᏁ ᏫᏚᏠᏎᎢ, ᎠᎴ ᎯᎠ ᏄᏪᏎᎢ, ᎤᏍᏗ ᎠᎹ ᎬᏯᏗᏔᏏ ᏣᏟᏍᏛᎢ.
ᎯᎠᏃ ᏄᏪᏎᎢ, ᎭᏗᏔ ᏣᎬᏫᏳᎯ ᎠᏆᏤᎵᎦ; ᎤᎵᏍᏗᏳᏃ ᎡᎳᏗ ᏄᏩᏁᎴ ᎠᎹ ᎠᏟᏍᏗ ᎠᏰᎲᎢ, ᎤᏬᏰᏂ ᎤᏝᏁᎢ, ᎠᎴ ᎤᎱᏁᎢ.
ᎿᏉᏃ ᎤᎱᏃᏅ, ᎯᎠ ᏄᏪᏎᎢ, ᎾᏍᏉ ᎨᎻᎵ ᏗᏣᏤᎵᎦ ᎠᎹ ᏓᎦᏥᏢᎡᎵ ᎬᏂ ᏓᎾᏗᏔᎰᏅᎭ.
ᎤᎵᏍᏗᏳᏃ ᎠᎹ ᎠᏟᏍᏗ ᎠᏰᎲ ᏥᏳᎯ ᏭᏟᏍᏔᏁᎢ, ᏔᎵᏁᏃ ᎠᎹ ᎠᏢᏗᏱ ᎠᏓᎴᏒ ᏭᏗᏢᏍᏔᏁᎢ ᎠᎹ ᏭᏢᎮᎢ, ᏂᎦᏛᏃ ᎨᎻᎵ ᏚᏢᎡᎴᎢ.
ᎠᏍᎦᏯᏃ ᎠᏍᏆᏂᎪᎯᏎᎲ ᎠᎨᏴ ᎡᎳᏪᏉ ᎤᏯᏎᎢ, ᎠᏓᏅᏖᏍᎨ ᏥᎪ ᏱᎰᏩ ᎣᏍᏛ ᎾᏆᏛᏂᏏ ᎨᏍᏙᎲᎢ, ᎡᎵᏍᎨᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᎨᎻᎵ ᏚᎾᏘᏔᎰᏅ, ᎾᏍᎩ ᎠᏍᎦᏯ ᎠᏕᎸ ᏓᎶᏂᎨ ᎠᎵᏴᏌᏙᏗ ᏭᎴᏎᎢ, ᎠᏰᎵ ᏎᎩᎵ ᎢᏳᏓᎨᏛ, ᏔᎵᏃ ᏧᏬᏰᏂ ᏧᎵᏰᏠᏍᏗ ᎠᏕᎸ ᏓᎶᏂᎨ ᎠᏍᎪᎯ ᏎᎩᎵ ᎢᏳᏓᎨᏛ.
ᎯᎠᏃ ᏄᏪᏎᎢ, ᎦᎪ ᎤᏪᏥ ᏂᎯ? ᏍᎩᏃᎲᏏ; ᏥᎪ ᏰᎵᏉ ᎤᏜᏅᏛ ᏣᏙᏓ ᎦᏁᎸ ᎣᎩᏒᏍᏗᏱ?
ᎯᎠᏃ ᏄᏪᏎᎴᎢ, ᏇᏚᎡᎵ ᎤᏪᏥ ᎠᏴ, ᎾᏍᎩ Ꮋ﹕ᎵᎦ ᎤᏪᏥ ᏁᎰ ᏧᎷᎸᏁᎴᎢ.
ᎯᎠᏃ ᎾᏍᎪ ᏂᎤᏪᏎᎴᎢ, ᎢᏧᎳ ᎧᏁᏍᎦ ᎠᎴ ᎨᎶᎸᏗ ᏰᎵᏉ ᎣᎩᎭ, ᎠᎴ ᎤᏜᏅᏛᏉ ᎠᏒᏍᏗᏱ.
ᎾᏍᎩᏃ ᎠᏍᎦᏯ ᎡᎳᏗ ᏄᏛᏁᎴᎢ, ᎠᎴ ᏱᎰᏩ ᎤᏓᏙᎵᏍᏓᏁᎴᎢ.
ᎯᎠᏃ ᏄᏪᏎᎢ, ᎦᎸᏉᏗᏳ ᎨᏎᏍᏗ ᏱᎰᏩ ᎤᏁᎳᏅᎯ ᎡᏆᎭᎻ ᎠᎩᏅᏏᏙᎯ ᎤᏤᎵᎦ; ᎾᏍᎩ ᏄᏲᎯᏍᏔᏅᎾ ᏥᎩ ᎤᏓᏙᎵᏍᏗ ᎨᏒᎢ, ᎠᎴ ᎤᏤᎵᎦ ᏚᏳᎪᏛ ᎨᏒᎢ; ᏅᏃᎯᏰᏃ ᎠᏆᏕᏙᏯᏗᏒᎢ, ᏱᎰᏩ ᎠᏆᏘᏃᎦ ᎠᎩᏅᏏᏙᎯ ᎠᎾᎵᏅᏟ ᎠᏂᏁᎸᎢ.
ᎾᏍᎩᏃ ᎠᏛ ᏚᏍᏆᎸᏔᏁᎢ, ᎠᎴ ᎤᏥ ᎦᏁᎸᎢ ᏫᏚᏃᏁᎴ ᏄᎵᏍᏔᏂᏙᎸᎢ.
ᎵᏇᎩᏃ ᎤᏙ ᎡᎮᎢ, ᎠᎴ ᎴᏆᏂ ᏚᏙᎡᎢ; ᎴᏆᏂᏃ ᎤᏄᎪᏤ ᏭᏗᏢᏍᏔᏁ ᎠᏍᎦᏯ ᏤᏙᎲ, ᎾᏍᎩ ᎠᎹ ᎠᏢᏗᏱ ᎠᏓᎴᏒᎢ.
ᎯᎠᏃ ᏄᎵᏍᏔᏁᎢ ᎾᏍᎩ ᎠᎢᏴᏌᏙᏗ ᎤᏙᎲ, ᎠᎴ ᏗᎵᏰᏠᏍᏗ ᎤᏙ ᏧᏬᏰᏂ ᏚᎵᏰᏠᎲ ᏚᎪᎲ, ᎠᎴ ᎤᏛᎦᏅ ᎵᏇᎩ ᎤᏙ ᎧᏁᎬᎢ, ᎯᎠ ᏂᎦᏪᏍᎬᎢ, ᎯᎠ ᎾᎩᏪᏎᎸᎩ ᎠᏍᎦᏯ, ᎾᏍᎩ ᏭᎷᏤᎴ ᎠᏍᎦᏯ, ᎠᎴ ᎬᏂᏳᏉ, ᎨᎻᎵ ᎠᏂᏙᎾᎥ ᎦᏙᎨᎢ ᎠᎴ ᎠᏢᏗᏱ ᎠᏓᎴᏒᎢ.
ᎯᎠᏃ ᏄᏪᏎᎢ, ᎡᎯᏴᎭ, ᏱᎰᏩ ᎣᏍᏛ ᎢᏣᏛᏁᎸᎯ, ᎦᏙᏃ ᏙᏱᏗᏢᏉ ᏗᎯᏙᎦ? ᎠᏆᏛᏅᎢᏍᏔᏅᏰᏃ ᎦᎵᏦᏕ, ᎠᎴ ᎨᎻᎵ ᎤᏂᏴᏍᏗᏱ.
ᎠᏍᎦᏯᏃ ᎦᎵᏦᏕ ᎤᏴᎴᎢ; ᎨᎻᎵᏃ ᏚᏍᏆᏓᏃᏴᎮᎢ, ᎧᏁᏍᎦᏃ ᎠᎴ ᎨᎶᎸᏗ ᏚᏁᎴ ᎨᎻᎵ, ᎠᎴ ᎠᎹ ᎤᏁᏁᎴ ᏧᎳᏏᏕᏂ ᏧᏬᏑᎴᏗ, ᎠᎴ ᎠᏂᏍᎦᏯ ᏓᏘᏁᎲ ᏧᎾᎳᏏᏕᏂ ᏧᏃᏑᎴᏗ.
ᎿᏉᏃ ᎠᏥᏝᏁᎴ ᎤᎵᏍᏓᏴᏗ; ᎠᏎᏃ ᎯᎠ ᏄᏪᏎᎢ, ᎥᏝ ᏴᎦᎦᎵᏍᏓᏴᎲᎦ ᎬᏂ ᏥᏃᏅᎭ ᏄᏍᏛ ᎠᎣᎮᏗ ᎨᏒᎢ. ᎾᏍᎩᏃ ᎯᏁᎩ ᎠᏗᎾ, ᎤᏛᏁᎢ.
ᎯᎠᏃ ᏄᏪᎡᎢ, ᎠᏴ ᎡᏆᎭᎻ ᎠᎩᏅᏏᏓᏍᏗ.
ᏱᎰᏩᏃ ᎤᏣᏘ ᎣᏍᏛ ᏄᏛᏁᎸ ᎠᎩᏅᏏᏙᎯ; ᎠᎴ ᎠᏥᎸᏉᏗᏳ ᏄᎵᏍᏔᏅ; ᎠᎴ ᎠᏫ, ᎠᎴ ᎦᎾᏜᎢ ᏚᏪᎧᏁᎸ, ᎠᎴ ᎠᏕᎸ ᎤᏂᏁᎬ, ᎠᎴ ᎠᏕᎸ ᏓᎶᏂᎨ ᏚᏁᎸ, ᎠᎴ ᎠᏂᏍᎦᏯ ᏧᏅᏏᏓᏍᏗ, ᎠᎴ ᎠᏂᎨᏴ ᏧᏅᏏᏓᏍᏗ, ᎠᎴ ᎨᎻᎵ, ᎠᎴ ᏐᏈᎵ ᏗᏂᎵᎠᏅᎯᏛ ᏚᏪᎧᏁᎸ.
ᎠᎴ ᏎᎵ ᎠᎩᏅᏏᏙᎯ ᎤᏓᎵᎢ, ᎠᎩᏅᏏᏙᎯ ᎤᎷᎸᏁᎸᎩ ᎠᏧᏣ ᎿᏉ ᎠᎦᏴᎵᎨ ᎨᏒᎢ; ᎾᏍᎩᏃ ᎤᏁᎸ ᏂᎦᎥ ᎤᎿᎥᎢ.
ᎠᎩᏅᏏᏙᎯᏃ ᎠᏆᏎᎵᏙᏔᏅᎩ, ᎯᎠ ᏄᏪᏒᎩ, ᎥᏞᏍᏗ ᎯᏯᏅᏗ ᏱᎨᏎᏍᏗ ᎠᏇᏥ ᎤᏓᏴᏍᏗ, ᎠᏂᎨᎾᏂ ᏧᏁᏥ ᎾᏍᎩ ᎤᎾᏤᎵᎪᎯ ᎦᏙᎯ ᏥᎨᎠ;
ᎡᏙᏓᏍᎩᏂ ᏧᏪᏥᏛᎯ ᏗᏁᎲ ᏮᏘᎶᏏ, ᎠᎴ ᏗᎩᏴᏫ ᏗᏁᎲᎢ, ᎠᎴ ᎠᏇᏥ ᎤᏓᏴᏍᏗ ᏮᏘᏯᏅᎯ.
ᎯᎠᏃ ᏅᏥᏪᏎᎸᎩ ᎠᎩᏅᏏᏙᎯ, ᏅᏓᎬᎩᏍᏓᏩᏛᏍᏗᏉ ᏂᎨᏒᎾ ᏱᎩ ᎠᎨᏴ.
ᎯᎠᏃ ᎾᎩᏪᏎᎸᎩ, ᏱᎰᏩ, ᎾᏍᎩ ᎠᎦᏔᎲ ᏂᎦᎴᏂᏙᎭ, ᎤᏤᎵ ᏗᎧᎿᏩᏗᏙᎯ ᏓᎦᏅᏏ, ᎠᎴ ᎣᏍᏛ ᎤᏓᏨᏁᎵ ᎭᎢᏒᎢ; ᎠᎴ ᏮᏘᏯᏅᎯ ᏇᏥ ᎤᏓᏴᏍᏗ ᏗᎩᏴᏫ ᏗᏁᎲᎢ, ᎠᎴ ᎡᏙᏓ ᏧᏪᏥᏛᎯ ᏗᏁᎲᎢ.
ᎿᏉᏃ ᎥᏝ ᏱᏣᏚᏓᎴᏍᏗ ᏍᏆᏎᎵᏓᏁᎸᎢ; ᏗᎩᏴᏫ ᏗᏁᎲ ᏫᎷᏨᎭ, ᎠᎴ ᏂᎨᏣᎧᏁᎸᎾ ᎢᎨᏎᏍᏗ, Ꮼ ᏣᏚᏓᎴᏛ ᎨᏎᏍᏗ ᏍᏆᏎᎵᏓᏁᎸᎢ.
ᎠᎴ ᎪᎯ ᎢᎦ ᎠᎹ ᎠᏢᏗᏱ ᎠᏓᎴᏒ ᏛᎩᎷᏨᎩ, ᎠᎴ ᎯᎠ ᎢᏪᏒᎩ, ᏱᎰᏩ ᏣᏁᎳᏛᎯ ᎠᎩᏅᏏᏙᎯ ᎡᏆᎭᎻ ᎤᏤᎵᎦ, ᎢᏳᏃ ᎣᏍᏛ ᏂᏨᎿᏗᏎᏍᏗ ᎦᎢᏒᎢ;
ᎬᏂᏳᏉ ᎠᎹ ᎠᏢᏗᏱ ᎠᏔᎴᏒ ᎤᎶᏗᏢ ᏥᏙᎦ; ᎯᎠᏃ ᏅᏓᎦᎵᏍᏔᏂ, ᎠᏛ ᏗᎦᏄᎪᏨ ᎠᎹ ᎠᏢᎰᎸᎭ, ᎠᎴ ᎯᎠ ᏂᏥᏪᏎᎸᎭ, ᎤᏍᏗ ᎠᎹ ᏣᏟᏍᏛ ᏍᎩᏁᎲᏏ ᎠᏆᏗᏔᏍᏗ;
ᎯᎠᏃ ᎾᎩᏪᏎᎸᎭ, ᎭᏗᏔ ᏂᎯ, ᎠᎴ ᎾᏍᏉ ᏙᏓᏥᏢᎡᎵ ᎨᎻᎵ ᏗᏣᏤᎵᎦ; ᎾᏍᎩ ᎨᏎᏍᏗ ᎠᎨᏴ ᏱᎰᏩ ᎤᏑᏯᎡᎸᎯ ᎠᎩᏅᏏᏙᎯ ᎤᏪᏥ.
ᎠᏏᏉᏃ ᏗᏆᏓᏅᏛ ᏂᏥᏁᏦᎲᏍᎬᎾ ᎨᏒᎩ, ᎬᏂᏳᏉ ᎵᏇᎩ ᎤᎷᏨᎩ ᎠᎹ ᎠᏟᏍᏗ ᎤᏃᎭᏝᎲᎩ; ᎠᎹᎣ ᎠᏢᏗᏱ ᎠᏔᎴᏒ ᏭᎦᏐᎠᏒᎩ, ᎠᎴ ᏭᏢᎲᎩ; ᎯᎠᏃ ᏂᏥᏪᏎᎸᎩ, ᎦᏗᏔ.
ᎤᎵᏍᏗᏳᏃ ᎤᏃᎭᏞᏒᎩ ᎠᎹ ᎠᏢᏗ, ᎠᎴ ᎯᎠ ᏄᏪᏒᎩ, ᎭᏗᏔ, ᎠᎴ ᎾᏍᏉ ᎨᎻᎵ ᏙᏓᎦᏗᏔᏍᏔᏂ; ᎰᏩᏃ ᎠᏆᏗᏔᎲᎩ, ᎠᎴ ᎾᏍᏉ ᎨᎻᎵ ᏚᏗᏔᏍᏔᏅᎩ.
ᎥᏥᏯᏛᏛᏅᎩᏃ ᎯᎠ ᏅᏥᏪᏎᎸᎩ, ᎦᎪ ᎤᏪᏥ ᏂᎯ? ᎯᎠᏃ ᏄᏪᏒᎩ, ᏇᏚᎡᎵ ᎤᏪᏥ, ᎾᏍᎩ ᏁᎰ ᎤᏪᏥ, Ꮋ﹕ᎵᎦ ᎤᎾᏄᎪᏫᏎᎸᎯ; ᎠᎴ ᎠᎵᏴᏌᏙᏗ ᎥᏥᏴᏌᏔᏅᎩ, ᎠᎴ ᏗᎵᏰᏠᏍᏗ ᏙᏥᏰᏠᏍᏔᏅᎩ ᏧᏬᏰᏂ.
ᎡᎳᏗᏃ ᎾᏆᏛᏁᎸᎩ, ᎠᎴ ᏱᎰᏩ ᎥᏥᏯᏓᏙᎵᏍᏓᏁᎸᎩ, ᎠᎴ ᏥᎸᏉᏔᏅᎩ ᏱᎰᏩ ᎤᏁᎳᏅᎯ ᎠᎩᏅᏏᏙᎯ ᎡᏆᎭᎻ ᎤᏤᎵᎦ, ᎾᏍᎩ ᏚᏳᎪᏛ ᏨᏗᏆᏘᏅᏍᏔᏅ, ᎾᏍᎩ ᎠᎩᏅᏏᏙᎯ ᏗᎾᏓᏅᏟ ᎤᏪᏥ ᎠᎨᏴ ᏥᏯᏘᏅᎡᏗᏱ [ᎠᎩᏅᏏᏙᎯ] ᎤᏪᏥ ᎠᏫᏅ.
ᎿᏉᏃ ᎢᏳ ᎠᎩᏅᏏᏙᎯ ᎣᏍᏛ ᎠᎴ ᏚᏳᎪᏛ ᏅᏤᏣᏛᏁᎵᏎᏍᏗ, ᏍᎩᏃᎲᏏ; ᎢᏳ ᎠᎴ ᏱᏝ, ᏍᎩᏃᎲᏏ; ᎾᏍᎩ ᏥᎦᏘᏏ ᎠᎴ ᏥᎦᏍᎦᏂ ᎢᏗᏢ ᏩᏆᎪᎸᏍᏙᏗᏱ.
ᎿᏉᏃ ᎴᏆᏂ ᎠᎴ ᏇᏚᎡᎵ ᏧᏂᏁᏤᎢ, ᎯᎠ ᏄᏂᏪᏎᎢ, ᏱᎰᏩ ᎤᏓᏅᏖᎸᎯ ᎯᎠ; ᎥᏝᏃ ᎨᏍᏛᏁᏤᏗ ᏱᎩ ᎤᏲ ᎠᎴ ᎣᏍᏛ.
ᎬᏂᏳᏉ ᎵᏇᎩ ᎢᎬᏱᏗᏢ ᎤᏬᎳ, ᎯᏯᏘᏄᎦ, ᎠᎴ ᏥᎮᎾ, ᏣᏅᏏᏙᎯᏃ ᎤᏪᏥ ᎤᏓᎵᎢ ᎨᏎᏍᏗ, ᎾᏍᎩᏯ ᏱᎰᏩ ᏄᏪᏒᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᎡᏆᎭᎻ ᎤᏅᏏᏓᏍᏗ ᎤᏛᎦᏅ ᎠᏂᏁᎬᎢ, ᏱᎰᏩ ᎤᏓᏙᎵᏍᏓᏁᎴᎢ ᎡᎳᏗ ᎢᏗᏢ ᏄᏛᏁᎴᎢ.
ᎠᏥᏅᏏᏓᏍᏗᏃ ᏚᎾᏄᎪᏫᏎ ᎠᏣᏅᎩ ᎠᏕᎸ ᎤᏁᎬ ᎠᎴ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎠᎴ ᏗᏄᏬ, ᎵᏇᎩᏃ ᏕᎤᏲᎯᏎᎴᎢ; ᎠᎴ ᎾᏍᏉ ᎤᏙ ᎠᎴ ᎤᏥ ᏧᏓᎴᏅᏛ ᏗᎦᎸᏉᏗ ᏚᏁᎴᎢ.
ᎤᎾᎵᏍᏓᏴᏁᏃ ᎠᎴ ᏚᎾᏗᏔᎮᎢ, ᎤᏩᏒ ᎠᎴ ᎠᏂᏍᎦᏯ ᏓᏘᏁᎲᎢ, ᎠᎴ ᎤᏂᏒᎴᎢ. ᏑᎾᎴᏃ ᎤᎾᏗᏓᏁᏎᎢ, ᎠᎴ ᎯᎠ ᏄᏪᏎᎢ, ᏥᏍᎩᏯᏂᎩᏍᏓ ᎠᎩᏅᏏᏙᎯ ᏤᎲᎢ ᏫᏥᎶᎢ.
ᎵᎢᏃ ᏅᏙ ᎠᎴ ᎤᏥ ᎯᎠ ᏄᏂᏪᏎᎢ, ᎠᏏ ᎠᏍᎪᎯ ᎢᏴᏛ ᏧᏒᎯᏛ ᏬᎨᎳᏗᏓ ᎠᏛ; ᎣᏂᏃ ᎩᎳ ᎡᏒᎭ.
ᎯᎠᏃ ᏂᏚᏪᏎᎸᎩ, ᏞᏍᏗ ᏍᏉᎯᏕᎸᎩ ᎬᏂᏳᏰᏃ ᏱᎰᏩ ᎣᏍᏛ ᎾᏆᏛᏂᏏ ᎨᏙᎲᎢ; ᏥᏍᎩᏯᏂᎩᏍᏓ, ᎠᎩᏅᏏᏙᎯ ᏧᏬᎸ ᏫᏥᎶᎢ.
ᎯᎠᏃ ᏄᏂᏪᏎᎢ; ᎠᏛ ᏮᏓᏲᎯᏯᏅᎯ, ᎠᎴ ᎾᏍᎩ ᏓᏲᏣᏛᏛᏂ.
ᎵᏇᎩᏃ ᏭᏂᏯᏅᎮᎢ, ᎠᎴ ᎯᎠ ᏂᎬᏩᏪᏎᎴᎢ; ᏓᏍᏕᏏᏍᎪ ᎯᎠ ᎠᏍᎦᏯ? ᎯᎠᏃ ᏄᏪᏎᎢ; ᏓᎨᏏᏉ.
ᎤᎾᏂᎩᏍᏔᏁᏃ ᎤᏂᏙ ᎵᏇᎩ ᎠᎴ ᎤᏍᏛᏅᎯ ᎠᎴ ᎡᏆᎭᎻ ᎤᏅᏏᏓᏍᏗ ᎠᎴ ᎠᏂᏍᎦᏯ ᏓᏘᏁᎲᎢ.
ᎣᏍᏛᏃ ᎤᏂᏁᏤᎴ ᎵᏇᎩ, ᎯᎠ ᏄᏂᏪᏎᎴᎢ; ᎣᎩᏙ ᏂᎯ, ᎠᏍᎪᎯ ᎢᏯᎦᏴᎵ ᎤᎦᏴᎳᏥᎶᏛ ᎿᎵᏍᏓᏅᎭ; ᎠᎴ ᏂᎯ ᏣᏁᏢᏔᏅᎯ ᏧᎾᏤᎵᎦ ᎨᏎᏍᏗ ᎬᏩᏂᏍᎦᎽ ᏚᏂᏍᏚᎲᎢ.
ᎵᏇᎩᏃ ᏚᎴᏁᎢ, ᎠᎴ ᎾᏍᎩ ᏧᏤᎵᎦ ᎠᎾᏛ, ᎠᎴ ᎨᎻᎵ ᏚᎾᎩᎸᏔᏁᎢ, ᎠᎴ ᎤᏂᏍᏓᏩᏛᏎ ᎾᏍᎩ ᎠᏍᎦᏯ. ᎠᎴ ᎾᏍᎩ ᎠᏥᏅᏏᏔᏍᏗ ᎤᏘᏅᏎ ᎵᏇᎩ ᎠᎴ ᎤᏂᎩᏎᎢ.
ᎡᏏᎩᏃ ᎳᎭᎢᎶᎢ ᎠᎹ ᎠᏢᏗᏱ ᎠᏔᎴᏒ ᎢᏗᏢ ᏧᎶᏎᎢ; ᏧᎦᎿᏮᏰᏃ ᎢᏗᏢ ᎡᎮᎢ.
ᎡᏏᎩᏃ ᎤᏒᎯᏰᏱ ᎨᏒ ᏠᎨᏏ ᏭᎶᏎᎢ ᎤᏓᏅᏖᎵᏙᎸᏎᎢ; ᏗᎦᏙᎵᏃ ᏚᏌᎳᏓᏁᎢ, ᎠᎴ ᏫᏚᎧᎿᏁᎢ, ᎬᏂᏳᏉᏃ ᎨᎻᎵ ᏗᎾᎢᏎᎢ.
ᎵᏇᎩᏃ ᏚᏌᎳᏓᏁ ᏗᎦᏙᎵ, ᏒᏏᎩᏃ ᎤᎪᎲ, ᎤᏠᎠᏎ ᎨᎻᎵᎯ.
ᎯᎠᏰᏃ ᎢᏳᏪᏎᎸᎯ ᎨᏎ ᎠᏥᏅᏏᏓᏍᏗ; ᎦᎪ ᎢᏳᏍᏗ Ꮎ ᎠᏍᎦᏯ ᏠᎨᏏ ᏨᏓᏯᎢ ᏥᏙᏓᎦᏠᏏ? ᎠᏥᏅᏏᏓᏍᏗᏃ ᎯᎠ ᎢᏳᏪᏎᎸᎯ ᎨᏎᎢ, ᎠᎩᏅᏏᏙᎯ ᎾᏍᎩ. ᎾᏍᎩᏃ ᏗᎦᏚᏢᏙᏗ ᏚᎦᏚᏢᏔᏁᎢ.
ᎠᏥᏅᏏᏓᏍᏗᏃ ᎤᏃᏁᎴ ᎡᏏᎩ ᏂᎦᎥ ᏄᏛᏁᎵᏙᎸᎢ.
ᎡᏏᎩᏃ ᎤᏘᏃᎴ ᎵᏇᎩ ᎤᏥ ᏎᎵ ᎤᎵᏦᏛᎢ, ᎠᎴ ᎤᏯᏅᎮ ᎵᏇᎩ, ᎤᏓᎵᎢᏃ ᏄᎵᏍᏔᏁᎢ, ᎠᎴ ᎤᎨᏳᎯᏳ ᎨᏎᎢ; ᎡᏏᎩᏃ ᎤᎦᎵᏍᏙᏎ ᎤᏥ ᎿᏉ ᎤᏲᎱᏒ.
ᎠᏯᏙᎸᎢ 25
ᎡᏆᎭᎻᏃ ᏔᎵᏁ ᎤᏓᎵᎢ ᎤᏩᏛᎮᎢ, ᎠᎴ ᎩᏚᎳ ᏚᏙᎡᎢ.
ᎠᎴ ᎾᏍᎩ ᏚᎷᎸᏁᎴ ᏏᎻᎳᏂ, ᎠᎴ ᏲᎩᏌᏂ, ᎠᎴ ᎻᏓᏂ, ᎠᎴ ᎻᏗᏯᏂ, ᎠᎴ ᏱᏏᏆᎩ, ᎠᎴ ᏑᎠ.
ᏲᎩᏌᏂᏃ ᏏᏱᏆ ᎠᎴ ᏗᏓᏂ ᎬᏩᏕᏁᎴᎢ. ᏗᏓᏂᏃ ᏧᏪᏥ ᎠᏁᎮᎢ, ᎠᏂᎠᏑᎵ, ᎠᏂᎵᏚᏏ, ᎠᎴ ᎠᏂᎵᎤᎻ.
ᎻᏗᏯᏂᏃ ᏧᏪᏥ, ᎢᏆ, ᎠᎴ ᎢᏆᎵ, ᎠᎴ ᎭᏃᎩ, ᎠᎴ ᎠᏡᏓ, ᎠᎴ Ꭱ﹕ᎵᏓᎠ. ᎯᎠ ᎾᏍᎩ ᏂᎦᏛ ᎩᏚᎳ ᏧᏪᏥ ᎨᏎᎢ.
ᎡᏆᎭᎻᏃ ᏂᎦᏛ ᎤᎿᎥ ᎡᏏᎩ ᎤᏁᎴᎢ.
ᏔᎵᏍᎩᏂ ᏂᏚᏮᏕ ᏥᏓᏓᏰᎮ ᎡᏆᎭᎻ ᎾᏍᎩ ᏧᏁᏥ ᎪᎱᏍᏗ ᏚᎵᏍᎪᎸᏓᏁᎴᎢ, ᎠᎴ ᏚᏪᎧᎲᏎ ᎤᏪᏥ ᎡᏏᎩ ᎡᎲᎢ, ᏗᎧᎸᎬ ᎢᏗᏢ ᏚᏅᏎ ᏗᎧᎸᎬ ᎢᏗᏢ ᎦᏓ ᏗᎲ ᏚᏅᏎᎢ, ᎠᏏᏉ ᎤᏩᏒ ᎡᎮᎢ.
ᎯᎠᏃ ᎾᏍᎩ ᏂᎦᎥ ᏚᎩᏨᏅᏒ ᎠᎴ ᏚᏕᏘᏱᎶᎥ ᎤᎴᏂᏙᎸ ᎡᏆᎭᎻ, ᎠᏍᎪᎯᏧᏈ ᎦᎵᏆᏍᎪᎯ ᎦᏍᎩᎦᎵ ᏧᏕᏘᏴᏛ.
ᎡᏆᎭᎻᏃ ᎤᏲᎯᏍᏔᏁ ᎬᏬᎳᏕᏍᎬ, ᎠᎴ ᎣᏍᏛ ᎤᎦᏴᎳᏨᎯ ᎤᏲᎱᏎᎢ, ᎤᏛᏐᏅᎯ, ᎠᎴ ᏧᏕᏘᏱᎶᏛ ᎨᏎᎢ. ᎠᎴ ᏧᏤᎵ ᏴᏫ ᏄᎾᏛᏅ ᏭᏖᎳᏕᎢ.
ᏧᏪᏥᏃ ᎡᏏᎩ ᎠᎴ ᎢᏏᎺᎵ ᎬᏩᏂᏌᏁ ᎤᏍᏓᎦᎸ ᎹᏡᎳ, ᎢᏆᎶᏂ ᎤᎶᎨᏒᎢ ᏐᎠ ᎠᎯᏗ ᎤᏪᏥ, ᎾᏍᎩ ᎹᎺᎵᏱ ᎢᎬᏱᏗᏢ ᏥᎩ;
ᎾᏍᎩ ᏠᎨᏏ ᎡᏆᎭᎻ ᏥᏚᏩᏎᎴ ᎮᏗ ᏧᏪᏥ; ᎾᎿ ᎠᏥᏂᏌᏁ ᎡᎠᎻ, ᎠᎴ ᏎᎵ ᎾᏍᎩ ᎤᏓᎵᎢ.
ᎯᎠᏃ ᏄᎵᏍᏔᏁ ᎡᏆᎭᎻ ᎿᏉ ᏄᏲᎱᏐᎢ, ᎾᏍᎩ ᎤᏁᎳᏅᎯ ᎣᏍᏛ ᏄᏛᏁᎴ ᎡᏏᎩ; ᎡᏏᎩᏃ ᎳᎭᎢᎶᎢ ᎠᎹ ᎠᏢᏗᏱ ᎠᏔᎴᏒ ᎦᏁᎴᎢ.
ᎯᎠᏃ ᎾᏍᎩ ᏂᎤᏍᏗ ᎢᏏᎺᎵ ᎡᏆᎭᎻ ᎤᏪᏥ ᎤᏁᏢᏔᏅᏒᎢ, ᎾᏍᎩ ᎮᎦ ᎢᏥᏈᏱ ᎤᏕᏅᎯ, ᏎᎵ ᎤᏅᏏᏓᏍᏗ, ᎡᏆᎭᎻ ᏧᎾᏄᎪᏫᏎᎴᎢ;
ᎯᎠᏃ ᎾᏍᎩ ᏄᏍᏗ ᏚᎾᏙᎥ ᎢᏏᎺᎵ ᏧᏪᏥ, ᏚᎾᏙᎠᏗᏒ ᎾᏍᎩ ᏄᏍᏛ ᏚᎾᏁᏢᏔᏅᏒᎢ; ᎢᎬᏱ ᎡᎯ ᎢᏏᎺᎵ ᎤᏪᏥ, ᏂᏆᏲᏗ; ᎩᏓᏃ, ᎠᎴ ᎠᏗᏈᎵ, ᎠᎴ ᎻᏈᏌᎻ,
ᎠᎴ ᎻᏏᎹ, ᎠᎴ ᏚᎹ, ᎠᎴ ᎹᏌ,
ᎮᏓ, ᎠᎴ ᏗᎹ, ᎠᎴ ᏱᏓ, ᎠᎴ ᎾᏈᏏ, ᎠᎴ ᏱᏗᎹ;
ᎯᎠ ᎾᏍᎩ ᎢᏏᎺᎵ ᏧᏪᏥ, ᎠᎴ ᎯᎠ ᎾᏍᎩ ᏄᏍᏗ ᏚᎾᏙᎥ ᏚᏂᏚᏩᏗᏒᎢ, ᎠᎴ ᏚᎾᏐᏯᏗᏒᎢ; ᏔᎳᏚ ᎤᏂᎬᏫᏳᎯ ᎾᏍᎩᏯ ᏂᎦᎥ ᎠᏰᎵ ᏚᏃᏢᏩᏗᏒᎢ.
ᎯᎠᏃ ᎾᏍᎩ ᏄᏕᏘᏴᎮ ᎢᏏᎻᎵ ᎤᎴᏂᏙᎴᎢ, ᎠᏍᎪᎯᏧᏈ ᏦᎠᏍᎪᎯ ᎦᎵᏉᎩᎦᎵ ᎦᎵᏉᎩᎦᎵ ᏧᏕᏘᏴᏛ; ᎤᏲᎯᏍᏔᏁᏃ ᎬᏬᎳᏕᏍᎬ, ᎠᎴ ᎤᏲᎱᏎᎢ; ᎠᎴ ᏧᏤᎵᎦ ᏴᏫ ᏄᎾᏛᏅ ᏭᏖᎳᏗᎴᎢ.
ᎭᏈᎳᏃ ᎤᏓᎴᏅᏛ ᏒᎵ ᏫᎬᏍᏗ ᎠᏁᎮᎢ, ᎾᏍᎩ ᎢᏥᏈ ᎢᎬᏱᏗᏢ ᏥᎩ, ᎠᏏᎵᏯ ᏥᏮᎦᏙᎢ. ᎠᎴ ᏂᎦᏛ ᎠᎾᎵᏅᏟ ᎠᏂᎦᏔᎲ ᎤᏲᎱᏎᎢ.
ᎯᎠᏃ ᎾᏍᎩ ᎡᏏᎩ ᎡᏆᎭᎻ ᎤᏪᏥ ᎤᏁᏢᏔᏅᏒᎢ; ᎡᏆᎭᎻ ᎡᏏᎩ ᎤᏕᏁᎴᎢ.
ᎡᏏᎩᏃ ᏅᎦᏍᎪᎯ ᎢᏳᏕᏘᏴᏛ ᎨᏎ ᎵᏇᎩ ᎤᏓᏰᏅ, ᎾᏍᎩ ᏇᏚᎡᎵ ᏏᎵᏱ ᎡᎯ ᎤᏪᏥ, ᏇᏓᏁᎳᎻ ᏥᎦᏁᎴᎢ, ᎾᏍᎩ ᎤᏙ ᎴᏆᏂ ᏏᎵᏱ ᎡᎯ.
ᎡᏏᎩᏃ ᏱᎰᏩ ᎤᏓᏙᎵᏍᏓᏁᎴ ᎤᏓᎵᎢ ᎤᎬᏩᎵ, ᏂᏓᎷᎸᎥᏍᎬᎾᏰᏃ ᎨᏎᎢ; ᏱᎰᏩᏃ ᎤᏛᏓᏍᏓᏁᎴᎢ, ᎤᏓᎵᎢᏃ ᎵᏇᎩ ᎤᏁᎵᏤᎢ.
ᏗᏂᏲᎵᏃ ᏓᎾᏟᏱᏍᎨ ᎬᏩᏯᎥᎢ; ᎯᎠᏃ ᏄᏪᏎᎢ, ᎢᏳᏃ ᎾᏍᎩ ᏱᏄᏍᏗ, ᎦᏙᏃ ᎾᏍᎩ ᎯᎠ ᏥᎾᏆᏍᏗ? ᎤᏪᏅᏎᏃ ᏱᎰᏩ ᎤᏛᏛᏅᏎᎢ.
ᏱᎰᏩᏃ ᎯᎠ ᏄᏪᏎᎴᎢ, ᏔᎵ ᎢᏯᏂᎵᏍᏓᎳ ᏴᏫ ᏕᎯᏁᎵ, ᎠᎴ ᏔᎵ ᎢᏳᎾᏓᎴᎩ ᏴᏫ ᏙᏘᎾᏄᎪᏫᏏ; ᏑᎾᏓᎴᎩᏃ ᎾᏍᎩ ᏴᏫ ᎤᏟ ᏄᎾᎵᏂᎬᎨᏍᏗ ᎡᏍᎦᏉ ᎠᏂᏐᎢ ᏴᏫ; ᎤᏓᏂᎵᎨᏃ ᏕᎤᏁᎶᏕᏍᏗ ᎣᏂ ᎡᎯ.
ᏧᎾᏄᎪᏫᏍᏗᏱᏃ ᎤᏍᏆᎸᎲ, ᎬᏂᏳᏉ ᏗᏂᎳᏫ ᏕᎦᏁᎵᏎᎢ.
ᎢᎬᏱᏃ ᎠᏬᏗᎨ ᏧᎾᏄᎪᏤᎢ, ᏂᎬ ᎠᏄᏬ ᎤᏂᏆᏟ ᎾᏍᎩᏯ ᎨᏎᎢ; ᎾᏍᎩᏃ ᎢᏐ ᏚᏃᎡᎢ.
ᎣᏂᏃ ᎤᏅᏟ ᎤᎾᏄᎪᏤᎢ, ᎾᏍᎩᏃ ᎤᏪᏰᏂ ᎢᏐ ᏌᏗᎨᏂ ᎤᏂᏴᎮᎢ; ᏤᎦᏈᏃ ᏚᏃᎡᎢ; ᎡᏏᎩᏃ ᏑᏓᎳᏍᎪᎯ ᎢᏳᏕᏗᏴᏛ ᎨᏎ ᎵᏇᎩ ᏚᎷᎸᏅ.
ᎠᏂᏧᏣᏃ ᏚᎾᏛᏎᎢ; ᎢᏐᏃ ᎠᏏᎾᏌᏂ ᎦᏃᎯᎵᏙᎯ ᎨᏎᎢ, ᎢᎾᎨ ᎡᏙᎯ ᎨᏎᎢ; ᏤᎦᏈᏃ ᎤᏓᏅᏘ ᎠᏍᎦᏯ ᎨᏎᎢ, ᏕᎦᎵᏦᏛᏉ ᎡᎯ ᎨᏎᎢ.
ᎡᏏᎩᏃ ᎢᏐ ᎤᎨᏳᎯᏳ ᎨᏎᎢ, ᏅᏗᎦᎵᏍᏙᏗᏍᎨ ᎠᏫ ᎤᏫᏯ ᎠᎩᏍᎬᎢ; ᎵᏇᎩᏍᎩᏂ ᏤᎦᏈ ᎤᎨᏳᎯᏳ ᎨᏎᎢ.
ᏤᎦᏈᏃ ᏚᏯ ᎢᏳᎾᏍᏗ ᏕᎫᎲᏍᎨᎢ, ᎢᏐᏃ ᎢᎾᎨ ᏧᎶᏎᎢ, ᎠᎴ ᎠᎪᏄ ᎤᎸᏕᏍᏗᏍᎨᎢ.
ᎢᏐᏃ ᎯᎠ ᏄᏪᏎᎴ ᏤᎦᏈ, ᏍᏇᎳᏍᏓ ᎩᎦᎨ, Ꮎ ᎩᎦᎨ ᏥᏧᎭ, ᎠᎪᏄᏰᏃ ᎠᏆᎸᏕᏍᏗᎭ; ᎾᏍᎩ ᎢᏳᏍᏗ ᎢᏓᎻ ᏓᎪᎡᎢ.
ᏤᎦᏈᏃ ᎯᎠ ᏄᏪᏎᎴᎢ, ᎪᎯ ᎢᎦ ᏥᎩ ᎢᎬᏱ ᎮᎯ ᎨᏒ ᏍᎩᏃᏓᏏ.
ᎢᏐᏃ ᎯᎠ ᏄᏪᏎᎢ, ᎬᏂᏳᏉ ᎠᎩᏲᎱᏏᏗ ᎠᏴ; ᎦᏙᏃ ᏯᎩᏁᏉᏥ ᎯᎠ ᎾᏍᎩ ᎢᎬᏱ ᎨᎢ ᎨᏒᎢ?
ᏤᎦᏈᏃ ᎯᎠ ᏄᏪᏎᎢ, ᎪᎯ ᎢᎦ ᏥᎩ ᏍᏆᏎᎵᏓᏏ; ᎤᏎᎵᏓᏁᎴᏃ; ᎠᎴ ᎢᎬᏱ ᎡᎯ ᎨᏒ ᏤᎦᏈ ᎤᏃᏓᏁᎴᎢ.
ᏤᎦᏈᏃ ᎦᏚ ᎠᎴ ᏚᏯ ᎢᏳᎾᏍᏗ ᏗᎫᏅᎯ ᏚᏁᎴ ᎢᏐ, ᎤᎵᏍᏓᏴᏁᏃ, ᎠᎴ ᎤᏗᏔᎮᎢ, ᎠᎴ ᏚᎴᏁᎢ, ᎠᎴ ᎤᏓᏅᏎᎢ; ᎾᏍᎩᏃ ᎢᏐ ᏄᎸᏉᏔᏅᎾᏉ ᎨᏎ ᎢᎬᏱ ᎡᎯ ᎨᏒᎢ.
ᎠᏯᏙᎸᎢ 26
ᏔᎵᏁᏃ ᎤᎪᏄᎶᏎ ᎾᎿ ᎤᏁᎳᎩ ᎢᎬᏱᏱ ᏧᎪᏄᎶᏎᎢ ᎾᎯᏳ ᎡᏆᎭᎻ ᏤᎮᎢ. ᎡᏏᎩᏃ ᎠᏈᎻᎴᎩᏱ ᏭᎶᏎ ᎤᎬᏫᏳᎯ ᎠᏂᏈᎵᏍᏗ ᎤᎾᏤᎵᎦ, ‾ᎩᎳ ᏗᎦᏚᎲᎢ.
ᏱᎰᏩᏃ ᎬᏂᎨᏒ ᏄᏛᏁᎴᎢ, ᎯᎠᏃ ᏄᏪᏎᎢ, ᏞᏍᏗ ᎢᏥᏈᏱ ᏫᏣᎶᏒᎩ; ᎾᎿᏉᏍᎩᏂ ᎦᏙᎯ ᏨᏓᎬᏯᏎᎮᎵ ᎮᎮᏍᏗ;
ᎠᏂ ᎯᎠ ᎦᏓ ᎠᎲ ᎮᎮᏍᏗ, ᎠᏴᏃ ᏕᎬᎦᎿᏩᏗᏙᎮᏍᏗ, ᎠᎴ ᎣᏍᏛ ᏂᎬᏯᏛᏁᎮᏍᏗ; ᏂᎯᏰᏃ, ᎠᎴ ᏂᎯ ᏣᏁᏢᏔᏅᎯ ᏓᏨᏁᎵ ᏂᎦᏛ ᎠᏂ ᏂᎬᎾᏛᎢ; ᎠᎴ ᏅᏓᎦᏛᏁᎵ ᏄᏍᏛ ᏥᏯᏎᎵᏓᏁᎸ ᎡᏆᎭᎻ ᏣᏙᏓ;
ᎠᎴ ᎤᏂᏁᏉᎢᏍᏗᏱ ᏅᏓᎦᏥᏴᏁᎵ ᏂᎯ ᏣᏁᏢᏔᏅᎯ ᎨᏒ ᎾᏍᎩᏯ ᏃᏈᏏ ᎦᎸᎶ ᏣᏂᎧᎳ, ᎠᎴ ᏂᎯ ᏣᏁᏢᏔᏅᎯ ᏓᎦᏥᏁᎵ ᏂᎦᏛ ᎠᏂ ᏂᎬᎾᏛᎢ; ᏂᎯᏃ ᏣᏁᏢᏔᏅᎯ ᎨᏒ ᏅᏓᎦᎵᏍᏙᏔᏂ ᏄᎾᏓᎴᏒ ᏴᏫ ᎡᎶᎯ ᎤᎾᏕᏗ ᏥᏅᏓᎦᎵᏍᏔᏂ ᎣᏍᏛ ᎢᏳᎾᎵᏍᏓᏁᏗ ᎨᏎᏍᏗ;
ᏂᎦᎵᏍᏙᏗᎭ ᎡᏆᎭᎻ ᎤᏬᎯᏳᏅ ᏥᏁᎬᎢ, ᎠᎴ ᎤᏍᏆᏂᎪᏔᏅ ᎠᏆᏤᎵ ᎠᏍᏆᏂᎪᏙᏗ, ᎠᎴ ᎠᎩᏁᏨᎢ, ᎠᎴ ᏗᏆᏤᎵ ᏚᏚᎪᏔᏅᎢ, ᎠᎴ ᏗᏆᏤᎵ ᏗᎦᎿᏩᏛᏍᏗ.
ᎡᏏᎩᏃ ‾ᎩᎳ ᎡᎮᎢ.
ᎾᎿ Ꮓ ᎠᏁᎯ ᎠᏂᏍᎦᏯ ᎬᏩᏛᏛᏁ ᎤᏓᎵᎢ ᎤᏂᏁᎢᏍᏔᏁᎢ; ᎯᎠᏃ ᏄᏪᏎᎢ, ᎥᎩᏙᏉ; ᎠᏍᎦᎢᎮᏰᏃ ᎠᏆᏓᎵᎢ ᎤᏛᏗᏱ; ᎠᏂᏍᎦᏯᏰᏃ ᎠᏂ ᎠᏁᎯ ᏱᎬᎩᎷᎦ ᎵᏇᎩ ᏯᎩᏍᏛᏓ [ᎡᎵᏍᎨᎢ,] ᎤᏬᏚᎯᏳᏰᏃ ᎨᏎ ᏗᎧᏃᏗᏱ.
ᎯᎠᏃ ᏄᎵᏍᏔᏁ ᎿᏉ ᎪᎯᏗᏳ ᎾᎿ ᏫᎬᏩᎷᏨᎯ ᎨᏎᎢ, ᎠᏈᎻᎴᎩ ᎤᎬᏫᏳᎯ ᎠᏂᏈᎵᏍᏗ ᎤᎾᏤᎵᎦ, ᎾᏍᎩ ᎠᏦᎳᏅ ᏭᎦᏔᏁᎢ, ᎠᎴ ᎤᎪᎮᎢ, ᎠᎴ ᎬᏂᏳᏉ ᎡᏏᎩ ᏓᎾᏓᏰᏣᏍᏗᏍᎨ ᎵᏇᎩ ᎤᏓᎵᎢ.
ᎠᏈᎻᎴᎩᏃ ᏭᏯᏅᎮ ᎡᏏᎩ, ᎠᎴ ᎯᎠ ᏄᏪᏎᎢ, ᎬᏂᏳᏉ, ᎤᏙᎯᏳᏒ ᏣᏓᎵᎢ ᎾᏍᎩ; ᎦᏙᏃ ᎥᎩᏙᏉ ᏥᏣᏛᏁᎢ? ᎡᏏᎩᏃ ᎯᎠ ᏄᏪᏎᎴᎢ, ᏅᏓᎦᎵᏍᏙᏗᏍᎬᎩ ᏱᏥᏲᎤᎯ ᎾᏍᎩ ᏯᎩᏍᏛᏓ, ᎠᏇᎵᏒᎢ.
ᎠᏈᎻᎴᎩᏃ ᎯᎠ ᏄᏪᏎᎢ, ᎦᏙᏃ ᎾᏍᎩ ᎯᎠ ᏥᏂᏍᎩᏴᎦ; ᎩᎶᏰᏃ ᎯᎠ ᏴᏫ ᎠᎴᏉ ᏄᏓᏰᎾ ᏣᏓᎵᎢ, ᎠᎴ ᎣᎩᏍᎦᏅᏨᎯ ᏂᏍᎩᏴᎦ.
ᎠᏈᎻᎴᎩᏃ ᏚᏁᏤᎴ ᏂᎦᏛ ᏴᏫ, ᎯᎠ ᏄᏪᏎᎢ, ᎢᏳᏃ ᎩᎶ ᎪᎱᏍᏗ ᎢᎬᏁᎸᎭ ᎯᎠ ᎠᏍᎦᏯ, ᎠᎴ ᎤᏓᎵᎢ, ᎤᏙᎯᏳᎯᏯ ᎠᏥᎢᏍᏗ ᎨᏎᏍᏗ.
ᎡᏏᎩᏃ ᎾᎿ ᎦᏙᎯ ᎤᏫᏒᏁᎢ, ᎾᎯᏳᏉᏃ ᎤᏕᏘᏴᏌᏗᏒ ᎠᏍᎪᎯᏧᏈ ᎢᏳᏣᏓᏗ ᎤᏁᏉᏨᎯ ᎤᏩᏛᎮᎢ, ᎠᎴ ᏱᎰᏩ ᎣᏍᏛ ᏄᏛᏁᎴᎢ.
ᎯᎠᏃ ᎾᏍᎩ ᎠᏍᎦᏯ ᎠᏥᎸᏉᏗᏳ ᏄᎵᏍᏔᏁᎢ, ᎠᎴ ᏩᎦᏖᏉ ᎤᏛᏏᏗᏒᎢ, ᎬᏂ ᎤᏣᏘ ᎠᏥᎸᏉᏗᏳ ᏄᎵᏍᏔᏅ.
ᎠᏫᏃ ᏚᎾᏝᎡᎢ, ᎠᎴ ᏩᎦ ᏚᎾᏝᎡᎢ, ᎠᎴ ᎤᏂᏣᏘ ᏚᏪᎧᎮ ᏧᏅᏏᏓᏍᏗ; ᎠᏂᏈᎵᏍᏗᏃ ᎬᏩᏳᏤᎮᎢ.
ᏂᎦᏛᏃ ᎠᎹ ᎠᏢᏗᏱ ᏓᏍᎪᏒ ᎾᏍᎩ ᎤᏙᏓ ᏧᏅᏏᏓᏍᏗ ᏚᎾᏍᎪᏒᎢ ᎾᎯᏳ ᎤᏙᏓ ᎡᏆᎭᎻ ᏤᎮᎢ, ᎠᏂᏈᎵᏍᏗ ᏚᏂᏍᏚᏁᎢ, ᎠᎴ ᎦᏓ ᏚᏂᎧᎵᏍᏔᏁᎢ.
ᎠᏈᎻᎴᎩᏃ ᎯᎠ ᏄᏪᏎᎴ ᎡᏏᎩ, ᏍᎩᏯᏓᏅᏏ; ᎤᏟᎯᏳᏰᏃ ᏂᏣᎵᏂᎬᎦ ᎡᏍᎦᏉ ᎠᏴ.
ᎡᏏᎩᏃ ᎾᎿ ᎤᏓᏅᏎᎢ, ‾ᎩᎳ ᎤᎨᏓᎵᏴ ᎤᎵᏦᏔᏁᎢ, ᎠᎴ ᎾᎿ ᎡᎮᎢ.
ᎡᏏᎩᏃ ᏔᎵᏁ ᏚᏍᎪᏎ ᎠᎹ ᏗᏢᏗᏱ ᎾᏍᎩ ᏥᏚᎾᏍᎪᏎ ᎾᎯᏳ ᎤᏙᏓ ᎡᏆᎭᎻ ᏤᎮᎢ; ᎠᏂᏈᎵᏍᏗ ᏥᏚᏂᏍᏚᏁ ᎡᏆᎭᎻ ᎤᏲᎱᏒ; ᎠᎴ ᎤᏙᏓ ᏄᏍᏛ ᏚᏬᎥ ᎾᏍᎩᏯᏉ ᎠᏏ ᏚᏬᎡᎢ.
ᎡᏏᎪᏃ ᏧᏅᏏᏓᏍᏗ ᎤᎾᏍᎪᏎ ᎤᎨᏓᎵᏴᎢ, ᎠᎴ ᎾᎿ ᎤᏂᏩᏛᎮ ᎠᎹ ᎦᏄᎪᎬᎢ.
‾ᎩᎳᏃ ᎠᏁᎯ ᎦᎾᏝᎢ ᏗᏂᎦᏘᏯ ᎬᏩᎾᏟᏒᏎᎮ ᎡᏏᎩ ᏧᏤᎵ ᎦᎾᏝᎢ ᏗᏂᎦᏘᏯ, ᎯᎠ ᎾᏂᏪᏍᎨᎢ, ᎠᎹ ᎠᏴ ᎣᏍᏤᎵᎦ; ᎾᏍᎩᏃ ᎠᎹ ᎠᏢᏗᏱ ᎠᏍᎪᏒ ᎢᏎᎩ ᏚᏬᎡᎢ; ᏂᎦᎵᏍᏙᏗᏍᎨ ᎬᏩᏗᏒᏎᎸᎢ.
ᎠᎴ ᏅᏩᏓᎴ ᎤᎾᏍᎪᏎ ᎠᎹ ᎠᏢᏗᏱ, ᎾᏍᏉᏃ ᎾᏍᎩ ᎤᎾᏘᏒᎴᎢ; ᎾᏍᎩᏃ ᏏᏘᎾ ᏚᏬᎡᎢ.
ᎾᎿᏃ ᎤᏓᏅᏎᎢ, ᎠᎴ ᏄᏓᎴ ᎤᏍᎪᏎ ᎠᎹ ᎠᏢᏗᏱ; ᎾᏍᎩᏃ ᎥᏝ ᏳᎾᏘᏒᎴᎢ; ᎾᏍᎩᏃ ᎵᎰᏉ ᏚᏬᎡᎢ; ᎯᎠᏃ ᏄᏪᏎᎢ, ᏱᎰᏩᏰᏃ ᎿᏉ ᎢᎩᎳᏅᏓᏗᏏ, ᎠᎴ ᎠᏂ ᎦᏙᎯ ᏓᏗᏁᏉᏥ.
ᎾᎿᏃ ᎤᏓᏅᏒ ᏈᏯᏏᏱᏆ ᏭᎶᏎᎢ.
ᎾᎯᏳᏉᏃ ᏒᏃᏱ ᏱᎰᏩ ᎬᏂᎨᏒ ᏄᏛᏁᎴᎢ, ᎯᎠᏃ ᏄᏪᏎᎢ, ᎠᏴ ᎠᏆᏁᎳᏅᎯ ᎡᏆᎭᎻ ᏣᏙᏓ ᎤᏤᎵᎦ; ᏞᏍᏗ ᏱᎾᏰᏍᎨᏍᏗ, ᎠᏴᏰᏃ ᏕᎬᎦᎿᏩᏗᏙᎭ, ᎠᎴ ᎣᏍᏛ ᏅᏓᎬᏯᏛᏁᎵ, ᎠᎴ ᏂᎯ ᏣᏁᏢᏔᏅᎯ ᏓᎦᏥᏁᏉᎢ ᎡᏆᎭᎻ ᏥᏅᏏᏓᏍᏗ ᏅᏗᎦᎵᏍᏙᏗᏍᎨᏍᏗ.
ᎾᎿᏃ ᎠᏥᎸ ᎨᎳᏍᏗᏱ ᎤᏬᏢᏁᎢ, ᎠᎴ ᏱᎰᏩ ᎤᏓᏙᎵᏍᏓᏁᎴᎢ, ᎠᎴ ᎾᎿ ᎤᎵᏦᏔᏁᎢ; ᎠᎴ ᎾᎿ ᎡᏏᎩ ᏧᏅᏏᏓᏍᏗ ᎠᎹ ᎠᏢᏗᏱ ᎤᎾᏍᎪᏎᎢ.
ᎿᏉᏃ ᎠᏈᎻᎴᎩ ᎩᎳ ᎤᏂᎩᏎᎢ [ᎡᏏᎩᏃ] ᏭᎷᏤᎴᎢ, ᎠᎴ ᎠᎭᏌ [ᎠᏈᎻᎴᎩ] ᎤᎾᎵᎢ, ᎠᎴ ᏈᎪᎵ ᏧᏤᎵ ᎠᏂᏯᏫᏍᎩ ᏄᎬᏫᏳᏒ ᏗᏘᏂᏙᎯ.
ᎡᏏᎩᏃ ᎯᎠ ᏂᏚᏪᏎᎴᎢ, ᎦᏙᏃ ᎥᏍᎩᎷᏥᏏ, ᏍᎩᏂᏆᏘᎯᏃ ᏥᎩ, ᎠᎴ ᎢᏤᎲ ᏍᎩᎨᎯᏙᎸᎯ ᏥᎩ?
ᎯᎠᏃ ᏄᏂᏪᏎᎢ, ᎤᏙᎯᏳᏒᏍᎩᏂ ᎣᎩᎪᎲᎩ ᏱᎰᏩ ᏕᏣᎧᎿᏩᏗᏙᎲᎢ; ᎯᎠᏃ ᏃᎩᏪᏒᎩ, ᏗᎦᏓᏎᎵᏓᏁᎸᎯ ᎨᏎᏍᏗ, ᎠᏴ ᏂᎯᏃ, ᎠᎴ ᎧᏃᎮᏛ ᏗᏓᏠᎯᏍᏓ;
ᎾᏍᎩ ᎪᎱᏍᏗ ᎤᏲ ᏍᎩᏴᏁᏗᏱ ᏂᎨᏒᎾ, ᎾᏍᎩᏯ ᎪᎱᏍᏗ ᎢᏨᏴᏁᎸᎯ ᏂᎨᏒᎾ ᏥᎩ, ᎠᎴ ᎣᏍᏛᏉ ᎢᏨᏯᏛᏁᎸᎯ ᏥᎩ, ᎠᎴ ᏅᏩᏙᎯᏯᏛ ᎢᏨᏯᏂᎩᏍᏔᏅᎯ ᏥᎩ; ᏂᎯ ᎿᏉ ᏱᎰᏩ ᎣᏍᏛ ᎢᏣᏛᏁᎸᎯ ᎢᎩ.
ᏚᏛᏅᎢᏍᏓᏁᎴᏃ ᎠᎵᏍᏓᏴᏗ, ᎤᎾᎵᏍᏓᏴᏁᏃ, ᎠᎴ ᏚᎾᏘᏔᎮᎢ.
ᏑᎾᎴᏉᏃ ᏚᎾᏗᏛᎮᎢ, ᎠᎴ ᏚᎾᏓᏎᎵᏓᏁᎴᎢ; ᎡᏏᎩᏃ ᏚᏂᎩᏍᏔᏁᎢ, ᎠᎴ ᏅᏩᏙᎯᏯᏛ ᎢᎬᏩᏂᎩᎡᎴᎢ.
ᎯᎠᏃ ᏄᎵᏍᏔᏁ ᎾᎯᏳᏉ ᎢᎦ, ᎾᏍᎩ ᎡᏏᎩ ᏧᏅᏏᏓᏍᏗ ᎬᏩᎷᏤᎴᎢ, ᎠᎴ ᎬᏩᏃᏁᎴ ᎠᎹ ᎠᏢᏗᏱ ᎤᎾᏍᎪᏒ ᎤᎬᏩᎵ, ᎠᎴ ᎯᎠ ᏂᎬᏩᏪᏎᎴᎢ, ᎠᎹ ᎣᏥᏁᏩᏛ.
ᏏᏱᏆᏃ ᏚᏬᎡᎢ; ᎾᏍᎩ ᎢᏳᏍᏗ ᎾᎿ ᎦᏚᎲ ᎩᎳᎯᏳ ᏈᏯᏏᏱᏆ ᏚᏙᎥ.
ᎢᏐᏃ ᏅᎦᏍᎪᎯ ᎢᏳᏕᏘᏴᏛ ᎨᏎ ᎾᎯᏳ ᏥᏚᏓᏴᏎ ᏧᏗ ᏈᎢᎳ ᎤᏪᏥ ᎾᏍᎩ ᎠᎯᏗ, ᎠᎴ ᏆᏏᎹ ᎢᎶᏂ ᎤᏪᏥ ᎾᏍᎩ ᎠᎯᏗ.
ᎾᏍᎩᏃ ᎯᎠ ᎡᎯᏍᏗ ᎤᎾᏓᏅᏓᏗᏍᏗᏍᎩ ᎨᏎ ᎡᏏᎩ ᎠᎴ ᎵᏇᎩ.
ᎠᏯᏙᎸᎢ 27
ᎯᎠᏃ ᏄᎵᏍᏔᏁᎢ, ᎾᏍᎩ ᎿᏉ ᎡᏏᎩ ᎤᏛᏐᏅᎯ ᎨᏎᎢ, ᎠᎴ ᏧᏍᎪᎸᎢ ᎨᏎ ᏗᎦᏙᎵ, ᎾᏍᎩ ᎬᏩᎪᏯᏛᏗ ᏂᎨᏒᎾ ᎨᏒᎢ, ᎾᏍᎩ ᏭᏯᏅᎮ ᎢᏐ ᎤᏓᏂᎵᎨ ᎤᏪᏥ, ᎠᎴ ᎯᎠ ᏄᏪᏎᎴᎢ, ᎠᏇᏥ; ᎯᎠᏃ ᏄᏪᏎᎴᎢ, ᎠᏂᏲ.
ᎯᎠᏃ ᏄᏪᏎᎢ, ᎬᏂᏳᏉ ᎿᏉ ᎠᏆᏛᏐᏅᎯ, ᎥᏝ ᏱᏥᎦᏔᎭ ᎢᏳᏉ ᎠᎩᏲᎱᎯᏍᏗᏱ;
Ꭷ, ᏘᏄᎦ ᏗᏣᎵᏍᎦᏍᏙᏗ, ᎦᏃᏟ ᎠᎴ ᎦᎶᏣᏗ, ᎠᎴ ᎢᎾᎨ ᏫᎶᎯ, ᎠᏫᏃ ᎤᏫᏯ ᏍᎩᏲᏎᎷᎦ;
ᎠᎴ ᎤᎦᎾᏍᏛ ᎠᎵᏍᏓᏴᏗ ᏍᏆᏛᏅᎢᏍᏓᏁᎸᎭ, ᎾᏍᎩ ᎣᏏ ᏣᎩᏰᎸᎭ, ᎠᎴ ᏍᎩᏲᎮᎸᎭ, ᎠᎴ ᏥᎬᎭ; ᎾᏍᎩ ᎠᏆᏓᏅᏙ ᎣᏍᏛ ᏣᏁᏤᏗᏱ ᎠᏏᏉ ᎾᎩᏲᎱᏒᎾ.
ᎵᎢᏃ ᎤᏛᎦᏁ ᎡᏏᎩ ᎤᏁᏤᎸ ᎤᏪᏥ ᎢᏐ. ᎢᏐᏃ ᎢᎾᎨ ᏭᎶᏎ ᎠᏫ ᎤᏫᏯ ᎤᏲᎸᏎ ᎤᏲᎯᏍᏗ.
ᎵᏇᎩᏃ ᎤᏁᏤᎴ ᎤᏪᏥ ᏤᎦᏈ, ᎯᎠ ᏄᏪᏎᎢ, ᎬᏂᏳᏉ ᎦᏛᎬᎦ ᏣᏙᏓ ᎧᏁᏤᎲ ᏗᏍᏓᏓᏅᏟ ᎢᏐ, ᎯᎠ ᏂᎦᏪᏍᎬᎢ,
ᎠᏫ ᎤᏫᏯ ᏍᎩᏲᎯᏏ ᎠᎴ ᎤᎦᎾᏍᏛ ᎠᎵᏍᏓᏴᏗ ᏍᏆᏛᏅᎢᏍᏓᏏ, ᎠᎴ ᏥᎬᎭ, ᎠᎴ ᎣᏍᏛ ᎬᏁᏤᎸᎭ ᏱᎰᏩ ᎠᎦᏔᎲ ᎠᏏᏉ ᎾᎩᏲᎱᏒᎾ.
ᎿᏉᏃ ᎠᏇᏥ ᎰᎯᏳᎲᎦ ᏥᏁᎬᎢ, ᎾᏍᎩᏯ ᏄᏍᏛ ᎬᏁᏤᎲᎢ.
ᎮᎾ ᎠᏫ ᏗᏁᏙᎲᎢ, ᎠᎴ ᎾᎿ ᏫᏗᏍᎩᏯᏅᏏ ᎠᏂᏔᎵ ᎠᏃᏍᏛ ᎠᏫ ᏗᏂᎭᏄᎸᎯ ᎠᏂᎩᎾ. ᎾᏍᎩᏃ ᏓᏥᏯᏛᏅᎢᏍᏔᏁᎵ ᏣᏙᏓ ᎤᎦᎾᏍᏛ ᎠᎵᏍᏓᏴᏗ ᎾᏍᎩ ᏧᎦᎾᏏᎭ;
ᏣᏙᏓᏃ ᏮᏘᏲᎮᎵ, ᎾᏍᎩᏃ ᏛᎵᏍᏓᏴᏂ, ᎾᏍᎩ ᎣᏍᏛ ᏣᏁᏤᏗᏱ ᎠᏏᏉ ᏄᏲᎱᏒᎾ.
ᏤᎦᏈᏃ ᎯᎠ ᏄᏪᏎᎴ ᎤᏥ ᎵᏇᎩ, ᎬᏂᏳᏉ ᎥᎩᏂᎵ ᎤᏂᏆᏟ ᎠᏍᎦᏯ ᏥᎩ, ᎠᏴᏃ ᏥᏓᏫᏍᎦᎨ ᏥᏍᎦᏯ;
ᎡᏙᏓᎾᏃ ᏯᏆᏒᏂᎵᏙᎸ, ᎠᎴ ᏥᎶᏄᎡᏍᎩᏉ ᏯᎩᏰᎸᏅ; ᎿᏉ ᎥᎩᏍᎦᎢᏍᏗᏉ ᏱᏥᏩᏛᏓ, ᎥᏝᏃ ᎣᏍᏛ ᎥᎩᏁᏤᏗᏱ.
ᎤᏥᏃ ᎯᎠ ᏄᏪᏎᎴᎢ, ᎠᏇᏥ ᏂᎯ ᎡᏣᏍᎦᎢᏍᏗ ᎨᏒ ᎠᏴ ᎠᎩᎷᏤᎸᎭ, ᎰᎯᏳᎲᎦᏉ ᏥᏁᎬᎢ, ᎠᎴ ᏫᏗᏍᎩᏯᏅᏏ.
ᎤᏪᏅᏎᏃ, ᎠᎴ ᏫᏚᏯᏅᎮᎢ, ᎠᎴ ᎤᏥ ᏚᏘᏃᎮᎴᎢ; ᎤᏥᏃ ᎤᎦᎾᏍᏛ ᎠᎵᏍᏓᏴᏗ ᎤᏛᏅᎢᏍᏔᏁ ᎾᏍᎩ ᎢᏳᏍᏗ ᎤᏙᏓ ᎤᎦᎾᏏᏍᎬᎢ.
ᎵᏇᎩᏃ ᏫᏚᏁᏎ ᏦᏍᏛ ᏗᏄᏬ ᎤᏓᏂᎵᎨ ᎤᏪᏥ ᎢᏐ ᏧᏤᎵᎦ, ᎾᏍᎩ ᎦᎵᏦᏕ ᏚᎾᎥᎢ, ᎠᎴ ᏤᎦᏈ ᎣᏂ ᎡᎯ ᎤᏪᏥ ᏚᏄᏬᎡᎢ.
ᎠᏂᎩᎾᏃ ᎠᏫ ᏗᏂᎭᏄᎸᎯ ᏧᏂᎮᎦᎸᏅᎯ ᏚᏪᏰᏑᎳᏁᎢ, ᎠᎴ ᎤᏪᏯᏢᏁ ᏓᏫᏍᎦᎨ ᎨᏒ ᎠᏴᏤᏂ;
ᎤᎦᎾᏍᏛᏃ ᎠᎵᏍᏓᏴᏗ, ᎠᎴ ᎦᏚ ᎾᏍᎩ ᏧᏛᏅᎢᏍᏔᏁᎢ, ᏚᏁᎴ ᎤᏪᏥ ᏤᎦᏈ.
ᎤᏙᏓᏃ ᎤᎷᏤᎴᎢ, ᎠᎴ ᎯᎠ ᏄᏪᏎᎢ, ᎡᏙᏓ; ᎯᎠᏃ ᏄᏪᏎᎢ, ᎠᏂ; ᎦᎪ ᏂᎯ ᎠᏇᏥ?
ᏤᎦᏈᏃ ᎯᎠ ᏄᏪᏎᎴ ᎤᏙᏓ, ᎠᏴ ᎢᏐ ᎢᎬᏱ ᎡᎯ ᏤᏥ; ᎾᏍᎩᏯ ᏂᏍᎩᏪᏎᎸ ᎾᏆᏛᏁᎸ; ᎭᏗᏛ, ᎯᎲᎦ, ᎠᎴ ᎭᎵᏍᏓᏴᏓ ᎠᏆᏤᎵᎦ ᎠᏫ ᎤᏫᏯ, ᎾᏍᎩ ᏣᏓᏅᏙ ᎣᏍᏛ ᎠᎩᏁᏤᏗᏱ.
ᎡᏏᎩᏃ ᎯᎠ ᏄᏪᏎᎴ ᎤᏪᏥ, ᎦᏙ ᎦᎵᏍᏙᏓ ᎠᏇᏥ ᏂᎾᏞᎬ ᏥᏩᏛ? ᎯᎠᏃ ᏄᏪᏎᎢ, ᏂᎦᎵᏍᏙᏓᏍᎩᏂ ᏱᎰᏩ ᏣᏁᎳᏅᎯ ᎠᏆᏘᏃᎮᎸᎢ.
ᎡᏏᎩᏃ ᎯᎠ ᏄᏪᏎᎴ ᏤᎦᏈ, ᎾᎥ ᏍᎩᎷᏥᏏ, ᎬᏯᏒᏂᏍᏗᏱ, ᎠᏇᏥ, ᎾᏍᎩ ᎤᏙᎯᏳᎯᏯ ᎠᏇᏥ ᎢᏐ ᎨᏒ, ᎠᎴ ᎾᏍᎩ ᏂᎨᏒᎾ ᎨᏒᎢ.
ᏤᎦᏈᏃ ᎾᎥ ᏭᎷᏤᎴ ᎤᏙᏓ ᎡᏏᎩ; ᎤᏒᏂᎵᏙᎴᏃ, ᎠᎴ ᎯᎠ ᏄᏪᏎᎢ, ᎧᏁᎬ ᏤᎦᏈ ᎤᏁᎢᏍᏗ ᎧᏁᎦ, ᏧᏬᏰᏂᏍᎩᏂ ᎢᏐ ᏧᏬᏰᏂ.
ᎥᏝ ᎠᎴ ᏳᏕᎶᎰᎯᏎᎴ ᏂᎦᎵᏍᏙᏗᏍᎨ ᏧᏬᏰᏂ ᏧᏂᏆᏟ ᎨᏒᎢ, ᎾᏍᎩᏯ ᎤᏂᎵ ᎢᏐ ᏧᏬᏰᏂ ᏂᏚᏍᏛᎢ; ᎣᏍᏛᏃ ᎤᏁᏤᎴᎢ.
ᎯᎠᏃ ᏄᏪᏎᎢ, ᎤᏙᎯᏳᎯᏯᏍᎪ ᏂᎯ ᎢᏐ ᎠᏇᏥ? ᎯᎠᏃ ᏄᏪᏎᎢ, ᎥᎥ.
ᎯᎠᏃ ᏄᏪᏎᎢ, ᎾᎥ ᏍᎩᏲᎯᏏ, ᏓᎦᎵᏍᏓᏴᏔᏂᏃ ᎠᏫ ᎤᏫᏯ ᎠᏇᏥ ᎤᏤᎵᎦ, ᎾᏍᎩ ᎣᏍᏛ ᎬᏁᏤᏗᏱ; ᎾᎥᏃ ᎤᏲᎴᎢ, ᎠᎴ ᎤᎵᏍᏓᏴᏁᎢ; ᎠᎴ ᎩᎦᎨ ᎠᏗᏔᏍᏗ ᎤᏂᏦᎮᎴᎢ, ᎠᎴ ᎤᏗᏔᎮᎢ.
ᎤᏙᏓᏃ ᎡᏏᎩ ᎯᎠ ᎤᏪᏎᎴᎢ, ᎡᎮᎾᏃ ᎠᏇᏥ, ᎠᎴ ᏍᏆᏔᏪᏙᎥᎦ.
ᎾᎥᏃ ᎤᎷᏤᎴᎢ, ᎠᎴ ᎤᏔᏪᏙᏁᎢ; ᎤᏪᏩᏒᏤᏃ ᏚᏄᏮ ᏕᎦᏩᏒᎬᎢ, ᎠᎴ ᎣᏍᏛ ᎤᏁᏤᎴᎢ, ᎠᎴ ᎯᎠ ᏄᏪᏎᎢ, ᎬᏂᏳᏉ ᎦᏩᏒᎬ ᎠᏇᏥ ᎾᏍᎩᏯᏉ ᏠᎨᏏ ᏥᎦᏩᏒᎪ ᎾᏍᎩ ᏱᎰᏩ ᎣᏍᏛ ᎤᏁᏤᎸᎯ.
ᎾᏍᎩᏃ ᎤᏁᎳᏅᎯ ᏫᏣᏍᎪᎸᏓᏏ ᎤᎯᏌᏛ ᎦᎸᎳᏗ ᏅᏓᏳᏓᎴᏅᎯ, ᎠᎴ ᎦᏙᎯ ᎦᎵᏦᏅᎢ, ᎠᎴ ᎤᏣᏘ ᎠᎦᏔᏔᏅᎥᏍᎩ, ᎠᎴ ᏖᎸᎳᏗ ᎦᏨᏩᏍᏔᏅᎯ;
ᏴᏫ ᏓᏁᏩᏗᏒ ᏂᎯ ᏗᎨᏣᏁᎶᏗ ᎨᏎᏍᏗ, ᎠᎴ ᏧᎾᏓᎴᏅᏛ ᏴᏫ ᎡᎳᏗ ᏂᎨᏣᏛᏁᎮᏍᏗ; ᏣᎬᏫᏳᎯ ᎨᏎᏍᏗ ᎢᏣᎵᏅᏟ ᎠᏁᎲᎢ, ᎠᎴ ᏣᏥ ᏧᏪᏥ ᎡᎳᏗ ᏂᎨᏣᏛᏁᎮᏍᏗ; ᎠᏥᏍᎦᎢᏍᏗ ᎨᏎᏍᏗ ᏂᎯ ᏣᏍᎦᎩ, ᎠᎴ ᎣᏍᏛ ᎠᏥᏁᏤᏗ ᎨᏎᏍᏗ, ᎣᏍᏛ ᏣᏁᏤᎯ.
ᎯᎠᏃ ᏄᎵᏍᏔᏁᎢ, ᎾᏍᎩ ᎡᏏᎩ ᎤᏍᏆᏛᏉ ᎣᏍᏛ ᎧᏁᏤᎲ ᏤᎦᏈ, ᎠᎴ ᏤᎦᏈ ᎩᎳᏉ ᎤᏄᎪᏨᎯ ᎨᏎ ᎤᏙᏓ ᎡᏏᎩ ᎠᎦᏔᎲᎢ, ᎿᏉ ᎤᏂᎵ ᎢᏐ ᎢᎤᎷᏤ ᎤᏃᎯᎵᏙᎸᎯ.
ᎾᏍᎩᏃ ᎾᏍᏉ ᎤᏛᏅᎢᏍᏔᏅᎯ ᎢᎨᏎ ᎤᎦᎾᏍᏛ ᎠᎵᏍᏓᏴᏗ, ᎠᎴ ᎤᏙᏓ ᎤᏲᎮᎴᎢ, ᎠᎴ ᎯᎠ ᏄᏪᏎᎴ ᎤᏙᏓ, ᎡᏙᏓ ᏩᏗᏛ, ᎠᎴ ᎤᏪᏥ ᏩᎵᏍᏓᏴᎾᏏ ᎠᏫ ᎤᏫᏯ, ᎾᏍᎩ ᏣᏓᏅᏙ ᎣᏍᏛ ᎠᎩᏁᏤᏗᏱ.
ᎤᏙᏓᏃ ᎡᏏᎩ ᎯᎠ ᏄᏪᏎᎴᎢ, ᎦᎪ ᏂᎯ? ᎯᎠᏃ ᏄᏪᏎᎢ, ᎠᏴᏍᎩᏂ ᏤᏥ, ᎢᎬᏱ ᎨᎢ ᏥᏥ ᎢᏐ.
ᎡᏏᎩᏃ ᎤᎶᏒᏍᏔᏅᎯ ᎤᏪᎾᏪᎢ, ᎠᎴ ᎯᎠ ᏄᏪᏎᎢ, ᎦᎪᏃ ᏧᏩᏛᎲ ᎠᏫ ᎤᏫᏯ ᎠᎴ ᏣᎩᏲᎮᎸ, ᎠᎴ ᏂᎦᏛ ᏣᏆᎵᏍᏓᏴᏔᏅ ᎠᏏᏉ ᏂᏣᎷᏨᎾ, ᎠᎴ ᎣᏍᏛ ᏥᏥᏁᏤᎸ? ᎠᎴ ᎤᏙᎯᏳᎯᏯ ᎣᏍᏛ ᎠᏥᏁᏤᎸᎯ ᎨᏎᏍᏗ.
ᎢᏐᏃ ᎤᏛᎦᏅ ᎤᏙᏓ ᏄᏪᏒᎢ, ᏚᏠᏍᎴᎢ, ᎤᎶᏒᏍᏔᏅᎯ ᎡᎯᏍᏗ ᏚᏠᏱᎴᎢ, ᎠᎴ ᎯᎠ ᏄᏪᏎᎴ ᎤᏙᏓ, ᎠᏴ ᎾᏍᏉ ᎣᏍᏛ ᏍᎩᏁᏥ, ᎡᏙᏓ.
ᎯᎠᏃ ᏄᏪᏎᎢ, ᎡᏣᏅᏟ ᎦᎶᏄᎮᏛ ᎤᏩᏔᏅ ᎤᎷᏨ, ᎠᎴ ᏣᎩᎡᎸ ᏣᏤᎵ ᎣᏍᏛ ᎡᏣᏁᏤᏗ ᎨᏒᎢ.
ᎯᎠᏃ ᏄᏪᏎᎢ, ᏝᏍᎪ ᏚᏳᎪᏛ ᏱᎩ ᏤᎦᏈ ᏥᏓᎪᎥ? ᏔᎵᏰᏃ ᎿᏉ ᎢᎬᏱ ᎾᎿᎴᎲᏏ; ᎠᏆᏓᏂᎵᎨᏰᏃ ᎨᏒ ᎠᎩᎩᏎᎸᎩ; ᎬᏂᏳᏉᏃ ᎿᏉ ᎣᏍᏛ ᎥᎩᏁᏤᏗ ᎨᏒ ᎥᎠᎩᎩᏏ. ᎯᎠᏃ ᏄᏪᏎᎢ, ᏝᏍᎪ ᏱᏣᏃᎯᏴ ᎠᏴ ᎣᏍᏛ ᏍᎩᏁᏤᏗᏱ?
ᎡᏏᎩᏃ ᎤᏁᏤᎴ ᎯᎠ ᏄᏪᏎᎴ ᎢᏐ, ᎬᏂᏳᏉ ᏂᎯ ᎢᏍᏕᎲ ᎤᎬᏫᏳᎯ ᏂᏥᏴᎦ, ᎠᎴ ᏂᎦᏛ ᎠᎾᎵᏅᏟ ᏕᏥᏲᎯᏏ ᏗᎬᏩᏁᎶᏗ ᎢᏳᎵᏍᏙᏗᏱ; ᎠᎦᏔᏔᏅᎥᏍᎩᏃ ᎠᎴ ᏖᎸᎳᏗ ᎦᏨᏩᏍᏔᏅᎯ ᎥᏥᏍᏕᎸᏙᏓ; ᎦᏙᏃ ᏓᎬᏯᏛᏁᎵ ᏂᎯ ᎠᏇᏥ?
ᎢᏐᏃ ᎯᎠ ᏄᏪᏎᎴ ᎤᏙᏓ, ᎡᏙᏓ, ᏌᏉᏉᏍᎪ ᏣᎮ ᎣᏍᏛ ᏣᏓᏁᏤᏗ ᎨᏒᎢ? ᎠᏴ ᎾᏍᏉ ᎣᏍᏛ ᏍᎩᏁᏥ ᎡᏙᏓ. ᎢᏐᏃ ᎠᏍᏓᏯ ᏚᏠᏱᎴᎢ.
ᎤᏙᏓᏃ ᎡᏏᎩ ᎤᏁᏤ ᎯᎠ ᏄᏪᏎᎴᎢ, ᎬᏂᏳᏉ ᎦᏙᎯ ᎦᎵᏦᏅ ᎮᎮᏍᏗ, ᎠᎴ ᎦᎸᎳᏗ ᏅᏓᏳᏓᎴᏅᎯ ᎠᎯᏌᏛᏍᎬᎢ.
ᎠᎴ ᎠᏰ ᎳᏍᏗ-ᎦᏅᎯᏛ ᎲᏗᏍ ᏣᏛᏂᏘᏍᏙᏕᏍᏗ, ᎠᎴ ᎡᎶᏅᏟ ᏕᎯᏯᏁᎶᏕᏍᏗ; ᎯᎠᏃ ᏅᏓᎦᎵᏍᏔᏂ, ᎾᏍᎩ ᎿᏉ ᏂᎯ ᎯᏯᏓᎵᏁᎯᏕᎸᎭ, ᏙᏘᏍᏆᎵᏎᎵ ᏣᎩᎳᎾᎳᏗᏍᏛᎢ.
ᎢᏐᏃ ᎦᏂᏆᏘᎮ ᏤᎦᏈ, ᏅᏗᎦᎵᏍᏙᏗᏍᎨ ᎣᏍᏛ ᎤᏓᏁᏤᏗ ᎨᏒ ᎤᏙᏓ ᎾᏍᎩ ᎣᏍᏛ ᎤᏁᏤᎸᎢ; ᎢᏐᏃ ᎯᎠ ᏄᏪᏎ ᏧᏓᏅᏛᎢ, ᎡᏙᏓ ᎠᏍᎪᏂᏍᏗ ᎨᏒ ᎿᏉ ᎤᏍᏆᎸᎯᏗ; ᎾᎯᏳᏃ ᏓᏥᎵ ᎥᎩᏅᏟ ᏤᎦᏈ.
ᎵᏇᎩᏃ ᎠᏥᏃᏁᎴ ᎾᏍᎩ ᎯᎠ ᏄᏪᏒ ᎢᏐ ᎾᏍᎩ ᎤᏓᏂᎵᎨ ᎤᏪᏥ, ᎤᏓᏅᏎᏃ ᎠᎴ ᏭᏯᏅᎮ ᎣᏂ ᎡᎯ ᎤᏪᏥ ᏤᎦᏈ, ᎠᎴ ᎯᎠ ᏄᏪᏎᎴᎢ, ᎬᏂᏳᏉ ᎡᎶᏂᎵ ᎢᏐ, ᎤᏩᏒ ᎠᏓᎧᎵᏍᏓᏗᏍᏙᏗᎭ ᏂᎯ ᏣᎯᏍᏗᏱ ᎠᎥᏖᏍᎬᎢ.
ᎾᏍᎩ ᎢᏳᏍᏗ ᎠᏇᏥ, ᎰᎯᏳᎲᎦ ᏥᏁᎬᎢ, ᎠᎴ ᏔᎴᎲᎦ, ᎭᎵᏘ ᎴᏆᏂ ᎥᎩᏙ ᏤᎲ ᎮᎳᏂᏱ ᏫᎶᎯ.
ᎢᎸᏍᎩᏃ ᏧᏒᎯᏛ ᏫᏯᏕᎥᏏ, ᎡᏣᏂᎵ ᎤᏔᎳᏬᏍᎬ ᎬᏂ ᎦᎶᏐᏅᎭ.
ᎬᏂ ᎡᎶᏂᎵ ᏣᏍᎦᎬ ᎦᎶᏐᏅᎭ, ᎠᎴ ᎤᏩᎨᏫᏒᎭ ᏂᎯ ᏂᏴᏁᎸᎢ; ᎿᏉᏃ ᎦᏓᏅᏒᎭ, ᎠᎴ ᎾᎿ ᏫᎬᏯᏅᎲᎭ; ᎦᏙᏃ ᎢᏧᎳ ᏌᏉ ᎢᎦ ᏱᏍᏛᎪᏁᎶᏨ?
ᎵᏇᎩᏃ ᎯᎠ ᏄᏪᏎᎴ ᎡᏏᎩ, ᏓᎩᏯᏪᎦᏉ ᎨᎥᎢ ᏅᏗᎦᎵᏍᏙᏗᎭ ᎠᏂᎨᏴ ᎮᏗ ᏧᏪᏥ; ᎢᏳᏃ ᏤᎦᏈ ᎩᎶ ᎯᎠ ᎮᏗ ᏧᏪᏥ ᏳᏓᏰᏅ, ᎾᏍᎩ ᎯᎠ ᏥᏄᎾᏍᏗᏉ ᎡᏍᎦᏂ ᏣᏁᎭ, ᎦᏙ ᎠᏋᏙᏗ ᏱᎩ ᎨᎥᎢ.
ᎠᏯᏙᎸᎢ 28
ᎡᏏᎩᏃ ᏭᏯᏅᎮ ᏤᎦᏈ, ᎠᎴ ᎣᏍᏛ ᎤᏁᏤᎴᎢ, ᎠᎴ ᎤᏁᏤᎴᎢ, ᎯᎠ ᏄᏪᏎᎴᎢ, ᏞᏍᏗ ᎨᎾᏂ ᏧᏪᏥ ᎠᏁᎲ ᎩᎶ ᏣᏓᏴᏒᎩ.
ᏔᎴᎲᎦ ᏇᏓᏁᎳᎻ ᏫᎶᎯ, ᏇᏚᎡᎵ ᏗᎦᏁᎸᎢ, ᎾᏍᎩ ᏣᏥ ᎤᏙᏓ; ᎠᎴ ᎾᎿ ᎯᏯᏅᎲᎭ ᏣᏓᎵᎢ, ᎠᏁᎲ ᏧᏪᏥ ᎴᏆᏂ ᎾᏍᎩ ᏣᏥ ᎤᏙᏓ.
ᎠᎴ ᎤᏁᎳᏅᎯ ᏫᎾᏍᏛᎾ ᎤᎵᏂᎩᏛ ᏥᎩ, ᎾᏍᎩ ᎣᏍᏛ ᏣᏁᏤᎸᎭ, ᎠᎴ ᏣᏁᏉᏣᏘ ᏂᏨᏁᎸᎭ, ᎠᎴ ᏣᏁᏉᎢᎶᎥᎭ, ᎾᏍᎩᏃ ᏂᎯ ᎤᏂᏣᏘ ᎤᎾᏓᏤᎵᏛ ᏴᏫ ᎿᎵᏍᏗᏍᎨᏍᏗ;
ᎠᎴ ᏣᏁᎸᎭ ᎡᏆᎭᎻ ᎤᏤᎵᎦ ᎣᏍᏛ ᎤᏁᏤᏗ ᎨᏒᎢ, ᏂᎯ ᎠᎴ ᏂᎯ ᏣᏁᏢᏔᏅᎯ; ᎾᏍᎩᏃ ᏣᏤᎵ ᏂᎦᎵᏍᏔᏅᎭ ᎦᏙᎯ ᎾᎿ ᎮᏙᎯ ᏥᎩ, ᎾᏍᎩ ᎤᏁᎳᏅᎯ ᏧᏁᎴ ᎡᏆᎭᎻ.
ᎡᏍᏗᎩᏃ ᎤᏂᎩᏍᏔᏁ ᏤᎦᏈ; ᏇᏓᏁᎳᎻ ᏭᎶᏎ ᎴᏆᏂ ᏤᎲᎢ, ᎾᏍᎩ ᏇᏚᎡᎵ ᏏᎵᏱ ᎡᎯ ᎤᏪᏥ, ᎵᏇᎩ ᎤᏙ, ᎾᏍᎩ ᏤᎦᏈ ᎠᎴ ᎢᏐ ᎤᏂᏥ.
ᎢᏐᏃ ᎤᏙᎴᎰᏒ ᎡᏏᎩ ᎣᏍᏛ ᎤᏁᏤᎸ ᏤᎦᏈ, ᎠᎴ ᏇᏓᏁᎳᎻ ᎤᏂᎩᏍᏔᏅᎢ, ᎾᎿ ᏭᏕᏒᎲᏍᏗᏱ; ᎠᎴ ᎾᏍᎩ ᎣᏍᏛ ᎤᏁᏤᎸ ᎯᎠ ᏄᏪᏎᎸᎢ ᎤᏁᏤᎸᎢ, ᎥᏞᏍᏗ ᎨᎾᏂ ᏧᏪᏥ ᎩᎶ ᏣᏓᏴᏒᎩ;
ᎠᎴᏃ ᏤᎦᏈ ᏚᏬᎯᏳᏅ ᎤᏙᏓ ᎠᎴ ᎤᏥ, ᎠᎴ ᏇᏓᏁᎳᎻ ᏭᎶᏒᎢ.
ᎢᏐᏃ ᎤᏙᎴᎰᏒ ᎨᎾᏂ ᏧᏪᏥ ᎡᏍᎦ ᏓᏰᎸᏍᎬ ᎤᏙᏓ ᎡᏏᎩ;
ᎢᏐ ᎿᏉ ᎢᏏᎺᎵᏱ ᏭᎶᏎᎢ, ᎠᎴ ᎾᏍᎩ ᏓᏓᏰᎲ ᎤᏁᏉᎡ ᎤᏓᏴᏎ ᎺᎮᎳ, ᏁᏆᏲ ᎤᏙ, ᎢᏏᎺᎵ ᎤᏪᏥ, ᎾᏍᎩ ᎡᏆᎭᎻ ᎤᏪᏥ.
ᏤᎦᏈᏃ ᎤᏂᎩᏎ ᏈᏯᏏᏱᏆ, ᎠᎴ ᎮᎳᏂ ᎢᏗᏢ ᏭᎶᏎᎢ.
ᎢᎸᎯᏢᏃ ᎢᏴᏛ ᏭᎷᏤᎢ, ᎠᎴ ᎾᎿ ᎤᏒᎴᎢ, ᏅᏗᎦᎵᏍᏙᏍᏙᏗᏍᎨ ᏅᏙ ᏭᏕᎵᏨᎢ; ᏅᏯᏃ ᎾᎿ ᎠᏂᎳᎨᏴ ᎤᎩᏎ ᎠᎴ ᎤᏓᏍᏔᏁᎢ; ᎠᎴ ᎾᎿ ᎤᏂᏏᏁᎢ.
ᎤᏍᎩᏓᏎᏃ, ᎠᎴ ᎬᏂᏳᏉ ᎡᎶᎯ ᎠᏴᏯᏞᎢ, ᎦᎸᎳᏗᏃ ᎢᏴᏛ ᏭᎵᏍᏖᎢ; ᎠᎴ ᎬᏂᏳᏉ ᏗᏂᎧᎿᏩᏗᏙᎯ ᎤᏁᎳᏅᎯ ᏧᏤᎵᎦ ᎾᎿ ᎠᎾᎩᎳᏫᏍᏗᏍᎨᎢ, ᎠᎴ ᎠᎾᏠᎠᎯᏍᏗᏍᎨᎢ.
ᎠᎴ ᎬᏂᏳᏉ ᏱᎰᏩ ᎾᎿ ᎦᎸᎳᏗᏢ ᏗᎦᏙᎨᎢ; ᎠᎴ ᎯᎠ ᏄᏪᏎᎢ, ᎠᏴ ᏱᎰᏩ ᎤᏁᎳᏅᎯ ᎡᏆᎭᎻ ᏣᏙᏓ ᎤᏤᎵᎦ, ᎠᎴ ᎤᏁᎳᏅᎯ ᎡᏏᎩ ᎤᏤᎵᎦ; ᎦᏙᎯ ᎾᎿ ᏥᏅᎦ, ᏂᎯ ᏓᎬᏁᎵ, ᎠᎴ ᏂᎯ ᏣᏁᏢᏔᏅᎯ.
ᎠᎴ ᏂᎯ ᏣᏁᏢᏔᏅᎯ ᎦᏓ ᎡᎶᎯ ᎦᎳᎨᏴ ᎾᏍᎩᏯ ᏄᎾᏍᏕᏍᏗ, ᎠᎴ ᏗᏰᎵᏏ ᏭᏕᎵᎬ ᎢᏗᏢ, ᎠᎴ ᏗᎧᎸᎬ ᎢᏗᏢ, ᎠᎴ ᏧᏴᏢ ᎢᏗᏢ, ᎠᎴ ᏧᎦᎾᏮ ᎢᏗᏢ; ᎠᎴ ᏂᎯ ᎨᏒ, ᎠᎴ ᏂᎯ ᏣᏁᏢᏔᏅᎯ ᎨᏒ ᏅᏓᎦᎵᏍᏙᏔᏂ ᏂᎦᏗᏳ ᏗᏂᎳᏍᏓᎳᏩᏗᏒ ᎡᎶᎯ ᎣᏏᏳ ᎢᏳᎾᎵᏍᏓᏁᏗ ᎨᏎᏍᏗ.
ᎠᎴ ᎬᏂᏳᏉ ᎠᏴ ᏕᎬᎦᎿᏩᏗᏙᎭ, ᎠᎴ ᏓᎬᏍᏆᏂᎪᏔᏂ ᏂᎦᎥ ᏂᏣᏛᎿᏕᎬᎢ, ᎠᎴ ᏔᎵᏁ ᎠᏂ ᎦᏙᎯ ᏛᎬᏯᏘᏃᎵ; ᎥᏝᏰᏃ ᏴᎦᎬᏴᏕᎩ ᎬᏂ ᏂᎦᏛᏁᎸ ᎾᏍᎩ ᏥᎬᏁᎢᏍᏓᏏ.
ᏤᎦᏈᏃ ᎤᏰᏤ ᎦᎵᎲᎢ, ᎠᎴ ᎯᎠ ᏄᏪᏎᎢ, ᎤᏙᎯᏳᎯᏯ ᏱᎰᏩ ᎠᏂ ᎡᎭ; ᎠᎴ ᎥᏝ ᏱᏥᎦᏔᎮᎢ.
ᎤᏍᎦᎴᏃ, ᎠᎴ ᎯᎠ ᏄᏪᏎᎢ, ᏂᎦᎥ ᎤᎾᏰᎯᏍᏗ ᎯᎠ ᎠᏂ? ᎯᎠᏰᏃ ᎤᏙᎯᏳᎯᏯ ᎤᏁᎳᏅᎯ ᎦᏁᎸᎢ, ᎠᎴ ᎯᎠ ᎦᎸᎳᏗ ᏫᎦᎾᏄᎪᎩ ᎦᎶᎯᏍᏗᏱ.
ᏤᎦᏈᏃ ᏑᎾᎴᏉ ᎤᏗᏛᎮᎢ, ᏅᏯᏃ ᎤᏓᏍᏔᏅᎯ ᎤᎩᏎᎢ, ᎠᎴ ᎤᏪᏘᏁᎢ, ᎠᎴ ᎪᎢ ᎤᏍᎪᎵ ᎤᏍᏚᏞᎢ.
ᎾᎿᏃ ᏇᏕᎵ ᏚᏬᎡᎢ; ᎢᎬᏱᏱᏍᎩᏂ ᎳᏏ ᏚᏙᎡ ᎾᎿ ᎦᏚᎲᎢ.
ᏤᎦᏈᏃ ᎤᏁᎳᏅᎯ ᎤᏁᏤᎴ ᎯᎠ ᏄᏪᏎᎢ, ᎢᏳᏃ ᎤᏁᎳᏅᎯ ᎯᏓᎩᎧᎿᏩᏗᏙᎸ, ᎠᎴ ᏯᎩᏍᏆᏂᎪᏔᏅ ᎯᎠ ᎠᏂ ᏫᏥᎦᏛᎢ, ᎠᎴ ᎦᏚ ᎠᏆᎵᏍᏓᏴᏗ ᏯᎩᏁᎭ, ᎠᎴ ᏗᏄᏬ ᏗᏆᏄᏬᏍᏗ ᏱᏓᎩᏅᏁᎭ,
ᎾᏍᎩᏃ ᏅᏩᏙᎯᏯᏛ ᏮᎠᎩᎷᎯᏍᏗᏱ ᏱᏄᏩᏁᎸ ᎡᏙᏓ ᎦᏁᎸᎢ; ᎿᏉ ᏱᎰᏩ ᎠᏴ ᎠᏆᏁᎳᏅᎯ ᎨᏎᏍᏗ;
ᎠᎴ ᎯᎠ ᎾᏍᎩ ᏅᏯ ᏥᎨᏛᎦ ᎤᏁᎳᏅᎯ ᎦᏁᎸ ᎨᏎᏍᏗ, ᏂᎦᏛᏃ ᏍᎩᏁᏗ ᎨᏒᎢ ᎠᏎ ᎠᏍᎪᎯᏁ ᎪᏣᎴᏛ ᎬᏁᏗ ᎨᏎᏍᏗ.
ᎠᏯᏙᎸᎢ 29
ᏤᎦᏈᏃ ᎤᏂᎩᏎᎢ, ᎠᎴ ᏭᎷᏤ ᏗᎧᎸᎬ ᎢᏗᏢ ᎠᏁᎯ ᏴᏫ ᎤᎾᏤᎵᎪᎯ.
ᏫᏚᎧᎿᏁᏃ, ᎠᎴ ᎬᏂᏳᏉ ᎢᎾᎨ ᎠᏔᎴᏎ ᎠᎹ ᎠᏢᏗᏱ, ᎠᎴ ᎬᏂᏳᏉ ᎾᎿ ᏦᎢ ᎢᏳᎾᏓᏡᎩ ᎠᏫ ᎠᏂᏅᏝᎡᎢ, ᎾᎿᏰᏃ ᎠᏔᎴᏒ ᏓᎾᏗᏔᏍᏗᏍᎨ ᎠᏫ; ᎠᎴ ᎡᏉᎯᏳ ᏅᏯ ᎠᎱᏢᏕ ᎠᏔᎴᏒᎢ.
ᎾᎿᏃ ᎠᏂᏟᏌᏂᎯᎮ ᏂᎦᏛ ᎠᏫ; ᎠᎴ ᎠᏂᏌᏆᎴᎯᎮ ᎠᏂᎲᏍᎨ ᏅᏯ ᎠᏔᎴᏒ ᎠᎱᏢᏛᎢ, ᎠᎴ ᏓᎾᏗᏔᏍᏗᏍᎨ ᎠᏫ; ᏟᏁᏃ ᏅᏯ ᎠᏂᎱᏢᏗᏍᎨ ᎠᏔᎴᏒᎢ, ᎠᏗᏱ ᎠᏂᎲᏍᎨᎢ.
ᏤᎦᏈᏃ ᎯᎠ ᏂᏚᏪᏎᎴᎢ, ᎢᏓᎵᏅᏟ, ᏎᏢ ᏗᏤᏅ? ᎯᎠᏃ ᏄᏂᏪᏎᎢ, ᎮᎳᏂᏱ ᏦᎨᏅ ᎠᏴ.
ᎯᎠᏃ ᏂᏚᏪᏎᎴᎢ, ᎡᏥᎦᏔᎭᏍᎪ ᎴᏆᏂ, ᏁᎰ ᎤᏪᏥ? ᎯᎠᏃ ᏄᏂᏪᏎᎢ, ᎣᏥᎦᏔᎭ.
ᎯᎠᏃ ᏂᏚᏪᏎᎴᎢ, ᏙᎯᏱᏉᏍᎪ ᏄᏛᏁᏕᎦ? ᎯᎠᏃ ᏄᏂᏪᏎᎢ, ᏙᎯᏱᏉ; ᎠᎴ ᎬᏂᏳᏉ ᎤᏪᏥ ᎴᏥᎵ ᏓᏯᎢ ᎠᏫ ᏙᏛᏘᏂ.
ᎯᎠᏃ ᏄᏪᏎᎢ, ᎬᏂᏳᏉ ᎠᏏ ᎦᎸᎳᏗᏳ ᏫᎧᎳ; ᎥᏝ ᎠᎴ ᎠᏏ ᏳᏍᏆᎸᎲ ᎦᎾᏝᎢ ᎦᏟᏐᏗᏱ; ᏗᏣᏗᏔᏍᏓ ᎠᏫ, ᎠᎴ ᏗᏣᏛᎿᏗᏍᏔᏄᎦ.
ᎯᎠᏃ ᏄᏂᏪᏎᎢ, ᎥᏝ ᏰᎵᎦ ᎬᏂ ᏂᎦᏛ ᎠᏫ ᎠᏂᏟᏌᏃᏅᎭ, ᎠᎴ ᏅᏯ ᎠᏂᏌᏆᎴᎸ ᎠᏂᎲᏒ ᎠᎱᏝᎥ ᎠᏔᎴᏒᎢ; ᎩᎳ ᏙᏓᏲᏣᏗᏔᏍᏔ ᎠᏫ.
ᎠᏏᏉᏃ ᏓᎵᏃᎮᏗᏍᎨᎢ, ᎴᏥᎵ ᎤᎷᏤ ᏚᏘᏃᎴ ᎠᏫ ᎤᏙᏓ ᏧᏤᎵᎦ; ᎾᏍᎩᏰᏃ ᏕᎬᎿᏗᏍᏗᏍᎨᎢ.
ᎯᎠᏃ ᏄᎵᏍᏔᏁᎢ, ᏤᎦᏈ ᎤᎪᎲ ᎴᏥᎵ, ᎴᏆᏂ ᎤᏪᏥ, ᎾᏍᎩ ᎤᏥ ᎤᏙ, ᎠᎴ ᎠᏫ ᎴᏆᏂ ᏧᏤᎵᎦ ᎾᏍᎩ ᎤᏥ ᎤᏙ, ᎾᏍᎩ ᏤᎦᏈ ᎾᎥ ᏭᎷᏤ, ᎠᎴ ᎤᏪᏌᏆᎴᎴ ᎤᎲᏎ ᏅᏯ ᎠᎱᏢᏛ ᎠᏔᎴᏒᎢ, ᎠᎴ ᏚᏗᏔᏍᏔᏁ ᎠᏫ ᎴᏆᏂ ᏧᏤᎵᎦ, ᎾᏍᎩ ᎤᏥ ᎤᏙ.
ᏤᎦᏈᏃ ᎤᏔᏪᏙᏁ ᎴᏥᎵ, ᎠᎴ ᎠᏍᏓᏯ ᏚᏠᏱᎴᎢ.
ᏤᎦᏈᏃ ᎤᏃᏁᎴ ᎴᏥᎵ ᎾᏍᎩ ᎤᏙᏓ ᎠᎾᎵᏅᏟ ᎨᏒᎢ, ᎠᎴ ᎾᏍᎩ ᎵᏇᎩ ᎤᏪᏥ ᎨᏒᎢ; ᎾᏍᎩᏃ ᏚᏍᏆᎸᏔᏁᎢ, ᎠᎴ ᎤᏙᏓ ᎤᏃᏁᎴᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᎴᏆᏂ ᎤᏛᎦᏅ ᎠᏥᏃᎮᏍᎬ ᏤᎦᏈ, ᎤᏙ ᎤᏪᏥ, ᏚᏍᏆᎸᏔᏁ ᏚᏠᏒᏎᎢ, ᎠᎴ ᎤᏄᎶᎴᎢ, ᎠᎴ ᎤᏔᏪᏙᏁᎢ, ᎠᎴ ᎦᏁᎸ ᎤᏘᏃᎴᎢ. ᎾᏍᎩᏃ ᎤᏃᏁᎴ ᎴᏆᏂ ᏂᎦᏛ ᎯᎠ ᏄᎵᏍᏔᏂᏙᎸᎢ.
ᎴᏆᏂᏃ ᎯᎠ ᏄᏪᏎᎴᎢ, ᎤᏙᎯᏳᎯᏯ ᏂᎯ ᎠᏴ ᏗᎩᎪᎳ ᎠᎴ ᎠᏴ ᎠᎩᏇᏓᎸᎢ. ᏏᏅᏙᏃ ᎢᎪᎯᏛ ᎤᏕᏁᎴᎢ.
ᎴᏆᏂᏃ ᎯᎠ ᏄᏪᏎᎴ ᏤᎦᏈ, ᏗᎾᏓᏅᏟᏉᏍᎪ ᎨᏒ ᏱᏂᎦᎵᏍᏙᏗᎭ ᎠᏎᏉ ᎪᎱᏍᏗ ᏱᏍᏆᏛᏁᎭ? ᏍᎩᏃᎲᏏ ᎯᎳᎪ ᎢᎦ ᎬᎫᏴᎡᎮᏍᏗ.
ᎴᏆᏂᏃ ᎠᏂᏔᎵ ᏧᏪᏥ ᎠᎾᏛ ᎠᏁᎮᎢ; ᎤᏓᏂᎵᎨ ᎵᎠ ᏚᏙᎡᎢ, ᎣᏂᏃ ᎡᎯ ᎴᏥᎵ ᏚᏙᎡᎢ.
ᎵᎠ ᏧᏐᏅ ᏗᎧᏂ ᎨᏎᎢ; ᎴᏥᎵᏍᎩᏂ ᎤᏬᏚᎯᏳ ᎠᎴ ᎣᏏᏳ ᏗᎧᏃᏗᏱ ᎨᏎᎢ.
ᏤᎦᏈᏃ ᎴᏥᎵ ᎤᎨᏳᎯᏳ ᎨᏎᎢ; ᎯᎠᏃ ᏄᏪᏎᎢ, ᎦᎵᏉᎩ ᏧᏕᏘᏴᏛ ᎪᎱᏍᏗ ᏓᎬᏯᏛᏁᎵ ᎴᏥᎵ ᎡᎯ ᏤᏥ ᏱᏍᎩᎧᏁᎸ.
ᎴᏆᏂᏃ ᎯᎠ ᏄᏪᏎᎢ, ᎤᏟ ᎣᏏᏳ ᏂᎯ ᏱᎬᏯᎧᏁᎸ, ᎠᏃ ᏅᏩᏓᎴ ᎠᏍᎦᏯ ᏱᏥᏯᎧᏁᎸ; ᎨᏦᎴᏍᏗᏉᎪᎦ.
ᏤᎦᏈᏃ ᎦᎵᏉᎩ ᏧᏕᏘᏴᏛ ᎪᎱᏍᏗ ᎤᏓᏛᏁᎴ ᎴᏥᎵ ᎠᏓᏒᎲᏍᎬᎢ; ᎢᎸᏍᎩᏉᏃ ᏧᏒᎯᏛ ᎤᏰᎸᏁᎢ, ᏂᎦᎵᏍᏙᏗᏍᎨ ᏂᎦᎥ ᎤᎨᏳᏒᎢ.
ᏤᎦᏈᏃ ᎯᎠ ᏄᏪᏎᎴ ᎴᏆᏂ, ᏍᎩᎧᏏᏃ ᎠᏆᏓᎵᎢ, ᎿᏉᏰᏃ ᎠᎵᏍᏆᏓ ᎩᏂᏁᏨᎢ, ᎾᏍᎩᏃ ᎦᏓᏰᏒᎭ.
ᎴᏆᏂᏃ ᏚᏪᏟᏌᏁ ᏂᎦᏛ ᎠᏂᏍᎦᏯ ᎾᎿ ᎠᏁᎯ, ᎠᎴ ᎤᏛᏅᎢᏍᏔᏁ ᏣᎦᎵᏍᏓᏴᎾᏁᏗᏱ.
ᎯᎠᏃ ᏄᎵᏍᏔᏁ ᎤᏒ ᏄᎵᏍᏔᏅ, ᎾᏍᎩ ᎤᏪᏥ ᎵᎠ ᏭᏘᏃᎮᎴᎢ; [ᏤᎦᏈᏃ] ᎤᏓᏴᏎᎢ.
ᎴᏆᏂᏃ ᎤᏪᏥ ᎵᎠ ᎤᏪᎧᏁᎴ ᎠᎨᏴ ᎤᏅᏏᏓᏍᏗ ᏏᎵᏆ ᏧᏙᎢᏛ, ᎾᏍᎩ ᎤᏅᏏᏓᏍᏗ ᎢᏳᎵᏍᏙᏗᏱ.
ᎯᎠᏃ ᏄᎵᏍᏔᏁᎢ, ᎾᏍᎩ ᏑᎾᎴ ᏄᎵᏍᏔᏅ, ᎬᏂᏳᏉ, ᎵᎠ ᏂᎦᎨᏎᎢ; [ᏤᎦᏈᏃ] ᎯᎠ ᏄᏪᏎᎴ ᎴᏆᏂ, ᎦᏙᏃ ᎯᎠ ᏥᏂᏍᏋᎦ? ᏝᏍᎪ ᎴᏥᎵ ᏱᎬᏒᎲᏍᎨ ᏥᏓᎩᎸᏫᏍᏓᏁᎲᎩ? ᎦᏙᏃ ᎥᏍᎩᎶᏄᎲᎵ?
ᎴᏆᏂᏃ ᎯᎠ ᏄᏪᏎᎢ, ᎥᏝ ᎾᏍᎩ ᎢᏯᏛᏁᏗ ᏱᎩ ᎠᏴ ᎣᎦᏤᎵᎪᎯ, ᎾᏍᎩ ᎣᏂ ᎡᎯ ᎠᏓᎧᏁᏗᏱ ᎠᏏ ᎢᎬᏱ ᎡᎯ ᎾᏓᎧᏁᎸᎾ.
ᎯᏍᏆᏓ ᎾᏍᎩ ᎤᏤᎵ ᏑᎾᏙᏓᏆᏍᏗ ᎨᏒᎢ, ᎯᎠᏃ ᎾᏍᏉ ᎢᏨᏯᎧᏁᎸᎭ, ᎠᏏ ᎦᎵᏉᎩ ᏧᏕᏘᏴᏛ ᎪᎱᏍᏗ ᏨᏛᏍᏆᏛᏁᎵ.
ᏤᎦᏈᏃ ᎾᏍᎩ ᏄᏛᏁᎴᎢ, ᎠᎴ ᎾᏍᎩ ᎤᏤᎵ ᏑᎾᏙᏓᏆᏍᏗ ᎨᏒ ᎤᏍᏆᏕᎴᎢ; ᎴᏥᎵᏃ ᎿᏍᏉ ᎾᏍᎩ ᎤᏪᏥ ᎤᏪᎧᏁᎴ ᎤᏓᏴᏍᏗ.
ᎴᏆᏂᏃ ᎤᏪᏥ ᎴᏥᎵ ᎤᏪᎧᏁᎴ ᎠᎨᏴ ᎤᏅᏏᏓᏍᏗ ᏈᎳ ᏧᏓᎢᏛ, ᎾᏍᎩ ᎤᏅᏏᏓᏍᏗ ᎢᏳᎵᏍᏙᏗᏱ.
ᎾᏍᏉᏃ ᎴᏥᎵ ᎤᏓᏴᏎᎢ, ᎠᎴ ᎴᏥᎵ ᎤᏟ ᏄᎨᏳᏎ ᎡᏍᎦᏉ ᎵᎠ; ᎠᎴ ᎠᏏ ᎦᎵᏉᎩ ᏧᏕᏘᏴᏛ ᎪᎱᏍᏗ ᎤᏛᏁᎴᎢ.
ᏱᎰᏩᏃ ᎤᏙᎴᎰᏒ ᎵᎠ ᎠᏥᏐᎸᎢᏍᏗᏍᎬᎢ, ᎤᎳᏅᏓᏕᎴ ᏧᎷᎸᏗᏱ; ᎴᏥᎵᏍᎩᏂ ᏂᏓᎷᎸᎥᏍᎬᎾ ᎨᏎᎢ.
ᎵᎠᏃ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎢ, ᎠᎴ ᎷᏈᏂ ᏚᏬᎡᎢ; ᎯᎠᏰᏃ ᏄᏪᏎᎢ, ᎤᏙᎯᏳᎯᏯ ᏱᎰᏩ ᏓᎧᎿᏂᎦ ᎤᏲ ᎾᏆᏛᏅᎢ; ᎿᏉᏰᏃ ᎠᎩᏰᎯ ᎠᏎ ᎠᎩᎨᏳᏍᏗ.
ᏔᎵᏁᏃ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎢ; ᎯᎠᏃ ᏄᏪᏎᎢ, ᏱᎰᏩ ᎤᏛᎦᏅ ᎥᎩᏐᏅᎢᏍᏗᏍᎬᎢ, ᎾᏍᎩ ᎢᏳᏍᏗ ᎯᎠ ᎾᏍᏉ ᎥᎠᎩᎧᏏ ᎾᏍᎩᏃ ᏏᎻᏯᏂ ᏚᏬᎡᎢ.
ᏔᎵᏁᏃ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎢ; ᎯᎠᏃ ᏄᏪᏎᎢ, ᎪᎯ ᎨᎵ ᎠᏎ ᎠᎩᏰᎯ ᏛᏆᏜᏫᏍᏔᏂ, ᎠᏂᏦᎢᏰᏃ ᎠᏂᏧᏣ ᏕᏥᎾᏄᎪᏫᏏ, ᎾᏍᎩ ᎢᏳᏍᏗ ᎵᏫ ᏓᎪᎡᎢ.
ᏔᎵᏁᏃ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎢ; ᎯᎠᏃ ᏄᏪᏎᎢ, ᎿᏉ ᏱᎰᏩ ᏓᏥᎸᏉᏔᏂ; ᎾᏍᎩ ᎢᏳᏍᏗ ᏧᏓ ᏚᏬᎡᎢ; ᎤᏲᎯᏍᏔᏁᏃ ᏓᎷᎸᎥᏍᎬᎢ.
ᎠᏯᏙᎸᎢ 30
ᎴᏥᎵᏃ ᎤᏙᎴᎰᏒ ᏤᎦᏈ ᏂᎦᎷᎸᏁᎲᎾ ᎨᏒᎢ, ᎤᏩᏳᏤᎴ ᎤᎸᎢ; ᎯᎠᏃ ᏄᏪᏎᎴ ᏤᎦᏈ, ᏗᏂᏲᎵ ᏗᏍᎩᎧᏏ, ᎢᏳᏰᏃ ᏱᏝ, ᏓᏥᏲᎤᏏ.
ᏤᎦᏈᏃ ᎤᎿᎸᏤᎴ ᎴᏥᎵ; ᎯᎠᏃ ᏄᏪᏎᎢ, ᏥᎪᎠᏴ ᎤᏁᎳᏅᎯ ᏥᏯᏓᏁᏟᏴᏍᏓᏁᎸ, ᎾᏍᎩ ᏧᏲᏍᏙᏯᏅ ᏗᏣᎷᎸᏗᏱ?
ᎯᎠᏃ ᏄᏪᏎ [ᎴᏥᎵ,] ᎬᏂᏳᏉ, ᏈᎳ ᏥᏅᏏᏓᏍᏗ ᎠᎨᏴ, ᎾᏍᎩ ᎭᏓᏳᎦ, ᎾᏍᎩᏃ ᏗᏥᏂᎨᏂ ᏓᏓᎾᏄᎪᏫᏒᎭ, ᎾᏍᎩᏃ ᎠᏴ ᎾᏍᏉ ᏗᏂᏲᎵ ᏓᏇᎮᏍᏗ ᎾᏍᎩ ᏧᎾᏄᎪᏫᏒᎯ.
ᎤᏪᎧᏁᎴᏃ ᏈᎳ ᎠᏛ ᎤᏅᏏᏓᏍᏗ ᎾᏍᎩ ᎤᏓᏴᏍᏗ; ᏤᎦᏈᏃ ᎤᏓᏴᏎᎢ.
ᏈᎳᏃ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎴ ᏤᎦᏈ.
ᎴᏥᎵᏃ ᎯᎠ ᏄᏪᏎᎢ, ᎤᏁᎳᏅᎯ ᏓᏊᎪᏓᏁᎸ, ᎠᎴ ᎾᏍᏉ ᎠᏛᎬᎦ ᏥᏁᎬᎢ, ᎠᎴ ᎠᎩᎧᏏ ᎠᏇᏥ ᎠᏧᏣ; ᎾᏍᎩ ᎢᏳᏍᏗ ᏕᏂ ᏚᏬᎡᎢ.
ᏈᎳᏃ ᎴᏥᎵ ᎤᏅᏏᏓᏍᏗ ᎤᏁᎵᏤᎢ, ᎠᎴ ᏤᎦᏈ ᏔᎵᏁ ᎠᏧᏣ ᎤᎾᏄᎪᏫᏎᎴᎢ.
ᎴᏥᎵᏃ ᎯᎠ ᏄᏪᏎᎢ, ᎤᏣᏘ ᎠᏍᏓᏯ ᏙᎩᎾᏟᏴᏌᏕᎬ ᎥᎩᎸᎢ, ᎠᎴ ᎠᏴ ᎦᏓᏎᎪᎩ; ᏁᏩᏔᎵᏃ ᏚᏬᎡᎢ.
ᎵᎠᏃ ᎤᏙᎴᎰᏒ ᎤᏲᎯᏍᏔᏅ ᏓᎷᎸᏍᎬᎢ, ᏏᎵᏆ ᎤᏅᏏᏓᏍᏗ ᎠᎨᏴ ᏭᏯᏅᎮᎢ, ᎠᎴ ᏤᎦᏈ ᎤᏪᎧᏁᎴ ᎾᏍᎩ ᎤᏓᏴᏍᏗ.
ᏏᎵᏆᏃ ᎵᎠ ᎤᏅᏏᏓᏍᏗ, ᏤᎦᏈ ᎤᎾᏄᎪᏫᏎᎴ ᎠᏧᏣ.
ᎵᎠᏃ ᎯᎠ ᏄᏪᏎᎢ, ᏑᎾᏓᏡᎩ ᏛᎾᎢ, ᎦᏗᏃ ᏚᏬᎡᎢ.
ᏏᎵᏆᏃ ᎵᎠ ᎤᏅᏏᏓᏍᏗ, ᏔᎵᏁ ᏤᎦᏈ ᎠᏧᏣ ᎤᎾᏄᎪᏫᏎᎴᎢ.
ᎵᎠᏃ ᎯᎠ ᏄᏪᏎᎢ, ᎣᏍᏛ ᏅᏩᏙᎯᏯᏛ ᎠᏆᏓᏅᏓ, ᎠᏂᎨᏴᏰᏃ ᎠᏍᏛ ᎤᏓᏅᏓᏩᏕᎩ ᎬᏉᏎᎮᏍᏗ; ᎠᏒᏃ ᏚᏬᎡᎢ.
ᎷᏈᏂᏃ ᎤᏪᏅᏎ ᎾᎯᏳ ᎤᏣᎴᏍᏗ ᎠᏍᎫᏕᏍᏗᏱ ᎤᏍᏆᎸᎲ, ᎠᎴ ᎤᏂᏍᏇᏚᎩ ᎢᎾᎨ ᏚᏩᏛᎮᎢ, ᎠᎴ ᎤᏥ ᎵᎠ ᏚᏲᎮᎴᎢ; ᎿᏉᏃ ᎴᏥᎵ ᎯᎠ ᏄᏪᏎᎴ ᎵᎠ, ᏗᏍᎬᏏ ᎢᎦᏛ ᎤᏂᏍᏇᏚᎩ ᏤᏥ ᏧᏤᎵᎦ.
ᎯᎠᏃ ᏄᏪᏎᎴᎢ, ᏥᎪ ᏅᎵᏌᎵᏉ ᎣᏍᏗᏁᎳ ᏥᏍᎩᏯᏅᎡᎸ? ᎾᏍᏉᏍᎪ ᏙᏛᏍᎩᎩᎡᎵ ᎤᏂᏍᏇᏚᎩ ᎠᏇᏥ ᏧᏤᎵᎦ? ᎴᏥᎵᏃ ᎯᎠ ᏄᏪᏎᎢ, ᎾᏍᎩ ᎠᏗᎾ ᎢᏳᏍᏗ ᎪᎯ ᏒᏃᏱ ᏕᏍᏓᏂᏏᏅᎭ ᎤᏂᏍᏇᏚᎩ ᏤᏥ ᏧᏤᎵᎦ ᏕᏍᎩᏁᎸ ᎢᏳᏍᏗ.
ᏤᎦᏈᏃ ᎢᎾᎨ ᏧᎶᏎ ᎤᏒᎯᏰᏱ, ᎵᎠᏃ ᏚᏠᏒᏎᎢ, ᎠᎴ ᎯᎠ ᏄᏪᏎᎢ, ᎠᏎ ᎠᏴ ᏓᏍᏆᏂᏏᏁᎵ; ᎤᏙᎯᏳᎯᏯᏰᏃ ᎤᏂᏍᏇᏚᎩ ᎠᏇᏥ ᏧᏤᎵᎦ ᎬᏯᎫᏴᏔᏅ. ᎾᎯᏳᏃ ᏒᏃᏱ ᏚᎾᏂᏏᏁᎢ.
ᎤᏁᎳᏅᎯᏃ ᎤᏛᏓᏍᏓᏁᎴ ᎵᎠ, ᎠᎴ ᎤᏁᎵᏤᎢ, ᎠᎴ ᎯᏍᎩᏁ ᎤᎾᏄᎪᏫᏎᎴ ᏤᎦᏈ ᎠᏧᏣ.
ᎵᎠᏃ ᎯᎠ ᏄᏪᎡᎢ, ᎤᏁᎳᏅᎯ ᎠᎩᏁᎸ ᏄᏍᏛ ᎠᏆᎫᏴᎡᎲᎢ, ᏅᏗᎦᎵᏍᏙᏗᎭ ᏥᏅᏏᏓᏍᏗ ᎠᏛ ᎣᏍᏗᏁᎳ ᏥᏯᎧᏁᎸᎢ; ᎢᏏᎦᏃ ᏚᏬᎡᎢ.
ᎵᎠᏃ ᎠᏏ ᎤᏁᎵᏤᎢ, ᎠᎴ ᏑᏓᎵᏁ ᎤᎾᏄᎪᏫᏎᎴ ᏤᎦᏈ ᎠᏧᏣ.
ᎵᎠᏃ ᎯᎠ ᏄᏪᏎᎢ, ᎤᏁᎳᏅᎯ ᎠᎩᎲᏏ ᎣᏍᏛ ᎠᏓᏁᏗ ᎨᏒᎢ; ᎿᏉ ᎣᏍᏗᏁᎳ ᏓᏲᏍᏓᏁᎳᏗ, ᏅᏗᎦᎵᏍᏙᏗᎭ ᏑᏓᎵ ᏕᏥᎾᏄᎪᏫᏎᎸ ᎠᏂᏧᏣ; ᏤᏆᎳᏂᏃ ᏚᏬᎡᎢ.
ᎣᏂᏃ ᎤᎾᏄᎪᏫᏎ ᎠᎨᏳᏣ, ᏓᏂᏃ ᏚᏬᎡᎢ.
ᎤᏁᎳᏅᎯᏃ ᎤᏅᏓᏕ ᎴᏥᎵ, ᎠᎴ ᎤᏁᎳᏅᎯ ᎤᏛᏓᏍᏓᏁᎴᎢ, ᎠᎴ ᎤᎳᏅᏓᏕᎴ ᏧᎷᎸᏗᏱ.
ᎤᏁᎵᏤᏃ, ᎠᎴ ᎠᏧᏣ ᎤᎾᏄᎪᏫᏎᎢ; ᎯᎠᏃ ᏄᏪᏎᎢ, ᎤᏁᎳᏅᎯ ᎠᎲᎾ ᎤᏕᎰᎯᏍᏗ ᎥᏆᏓᏅᏖᏍᎬᎢ.
ᏦᏩᏃ ᏚᏬᎡᎢ; ᎯᎠ ᏄᏪᏎᎢ, ᏱᎰᏩ ᎠᏏ ᏅᏩᏓᎴ ᎠᏧᏣ ᏛᎩᎧᏁᎵ.
ᎯᎠᏃ ᏄᎵᏍᏔᏁ ᎾᎯᏳ ᎴᏥᎵ ᏦᏩ ᎤᎾᏄᎪᏫᏒ, ᎾᏍᎩ ᏤᎦᏈ ᎯᎠ ᏄᏪᏎᎴ ᎴᏆᏂ, ᏍᏆᏂᎩᏍᏓ, ᎾᏍᎩᏃ ᏗᏇᏅᏒ ᏫᏥᎶᎢ, ᎠᎴ ᎠᏆᏤᎵᎪᎯ ᏗᎨᏒᎢ.
ᏗᏍᎩᏲᎯᏏ ᏗᏆᏓᎵᎢ, ᎠᎴ ᏗᏇᏥ, ᎾᏍᎩ ᎪᎱᏍᏗ ᎬᏯᏛᏁᎲ ᏗᎬᏒᏅᎯ ᏥᎩ, ᎠᎴ ᎦᏂᎩ; ᏨᏒᏰᏃ ᎯᎦᏔᎭ ᏓᎩᎸᏫᏍᏓᏁᎸ ᎪᎱᏍᏗ ᎬᏯᏛᏁᎸᎢ.
ᎴᏆᏂᏃ ᎯᎠ ᏄᏪᏎᎴᎢ, ᎢᏳᏃ ᎣᏍᏛ ᏍᎩᏰᎸᏗ ᎨᏒ ᎬᏩᏛᎡᎴᏍᏗ, [ᎦᎮᎮᏍᏗᏉ;] ᎠᏆᏙᎴᎰᏒᏰᏃ ᎾᏍᎩ ᏱᎰᏩ ᎣᏏᏳ ᎾᏆᏛᏁᎸ ᏂᎯ ᎨᏒ ᏅᏗᎦᎵᏍᏙᏗᏍᎬᎢ.
ᎯᎠᏃ ᏄᏪᏎᎢ, ᎯᏁᎩ ᎢᎦᎩ ᏍᎩᏠᎯᏍᏗᏱ, ᎠᎴ ᏓᎬᏁᎵᏉ.
ᎯᎠᏃ ᏄᏪᏎᎴᎢ, ᏨᏒ ᎯᎦᏔᎭ ᏄᏍᏛ ᎪᎱᏍᏗ ᎬᏩᏛᏁᎸᎢ, ᎠᎴ ᏗᏣᏤᎵ ᎦᎾᏝᎢ ᏥᏚᏥᎦᎿᏩᏗᏙᎲᎩ;
ᎤᏍᏗᏉᏰᏃ ᏥᏣᎲ ᎠᏏ ᏂᏥᎷᎬᎾ ᏥᎨᏒᎩ, ᎪᎯᏃ ᎬᏒ ᎤᏁᏉᏨ ᏧᏈᏯ ᏄᎵᏍᏔᏅ; ᏱᎰᏩᏃ ᎣᏍᏛ ᏂᏣᏛᏁᎸ ᎬᎩᎷᏨᎯ; ᎢᎳᎩᏳᏃ ᏓᎦᏓᏁᎳᏂ ᎠᏋᏒ ᏓᏆᏓᏘᎾᎥ ᎤᎾᎵᏍᏕᎸᏙᏗ?
ᎯᎠᏃ ᏄᏪᏎᎢ, ᎦᏙᏃ ᏓᎬᏁᎵ? ᏤᎦᏈᏃ ᎯᎠ ᏄᎡᏎᎢ, ᎥᏝ ᎪᎱᏍᏗ ᏴᏓᏍᎩᏁᎵ; ᎢᏳᏃ ᎯᎠ ᏱᏂᏍᏆᏛᏁᎸ ᏔᎵᏁ ᏱᏙᎬᎾᏗᏍᏓ, ᎠᎴ ᏱᏙᏥᎦᏘᏓ ᏗᏣᏤᎵ ᎦᎾᏝᎢ
ᎪᎯ ᎢᎦ ᏥᎩ ᏓᎨᏙᏂ ᏂᎦᏛ ᎦᎾᏝᎢ ᏣᏤᎵ ᏄᎾᏛᏅᎢ, ᏕᎦᏓᏓᎴᏗᏍᎨᏍᏗ ᏂᎦᏛ ᎠᏫ ᎤᏂᏚᏯᏍᏗ, ᎠᎴ ᏧᏂᎳᎾᎢ, ᎠᎴ ᏂᎦᏛ ᎠᏂᎬᎾᎨ ᎠᏫ ᎤᎾᏜᏍᏛ ᎤᏂᏃᏕᎾ ᎤᎾᏓᏡᎬᎢ, ᎠᎴ ᏧᏂᎳᎾᎢ ᎠᎴ ᎤᏂᏚᏯᏍᏗ ᎤᎾᏜᏍᏛ ᏗᏂᎭᏄᎸᎯ ᎤᎾᏓᏡᎬᎢ, ᎾᏍᎩ ᏍᏆᎫᎡᏓᏁᏗ ᎨᏎᏍᏗ.
ᎾᏍᎩᏃ ᏚᏳᎪᏛ ᎢᎦᏛᏁᎯ ᎨᏒ ᎬᏂᎨᏒ ᎾᏋᏁᎮᏍᏗ ᎪᎯ ᎨᏒ ᎤᏓᎴᏅᏛ, ᎾᎯᏳ ᏍᏆᎫᏴᎡᎸ ᎯᎪᏩᏘᏍᎨᏍᏗ; ᏂᎦᏛ ᏄᏂᏚᏯᏍᏛᎾ ᎠᎴ ᏂᏚᏂᎳᎾᎥᎾ ᏗᏂᎭᏄᎸᎯ ᎤᎾᏓᏑᏴᎢ, ᎠᎴ ᎠᏂᎬᎾᎨ ᎠᏂᎨᏒᎾ ᎤᏂᏃᏕᎾ ᎤᎾᏓᏑᏴᎢ, ᎾᏍᎩ ᎦᏃᏍᎩᏛ ᏍᎩᏰᎸᎾᏁᏗ ᎨᏎᏍᏗ.
ᎴᏆᏂᏃ ᎯᎠ ᏄᏪᏎᎢ, ᎰᏩᏉ, ᎾᏍᎩ ᏄᏍᏕᏍᏗ ᎾᏍᎩᏯ ᏣᏁᏨᎢ.
ᎾᎯᏳᏃ ᎢᎦ ᏚᏪᎧᎲᏎ ᏗᏂᎭᏄᎸᎯ ᎠᏂᏨᏯ, ᎬᏩᏕᏱᏛ ᏧᏂᎶᎸᏗ, ᎠᎴ ᏧᏂᎳᎾᎢ, ᎠᎴ ᎾᏂᎥ ᏗᏂᎭᏄᎸᎯ ᎠᏂᎩᏏ ᎤᏂᏚᏯᏍᏗ ᎠᎴ ᏧᏂᎳᎾᎢ ᎨᏒᎢ, ᎠᎴ ᎾᏂᎥ ᎤᏁᎬ ᏳᏓᏓᎳ, ᎠᎴ ᎾᏂᎥ ᎠᏂᎬᎾᎨ ᎤᏂᏃᏕᎾ ᎤᎾᏓᏑᏴᎢ, ᎠᎴ ᏧᏪᏥ ᏕᎤᏲᎯᏎᎴᎢ.
ᎠᎴ ᏦᎢ ᏧᏙᏓᏆᏛ ᎡᏅᏍᏗ ᎢᏴᏛ ᏂᏚᎾᏓᎳᏕ ᎤᏩᏒ ᎠᎴ ᏤᎦᏈ; ᏤᎦᏈᏃ ᎠᏂᏐᎢ ᎤᏂᏙᏕᎾ ᎴᏆᏂ ᏧᏤᎵ ᏕᎬᎾᏗᏍᏗᏍᎨᎢ.
ᏤᎦᏈᏃ ᏚᏴᎮ ᏗᏤ ᎦᎾᏍᏓ ᏥᏳ ᎠᎴ ᎠᎹᏂ ᎠᎴ ᏘᎵ; ᎠᎴ ᏚᏯᎸᎮ ᏧᏁᎬ ᏧᎸᏓᏅᏂ ᏂᏚᏩᏁᎴᎢ, ᎠᎴ ᎤᏁᎬ ᎨᏒ ᎦᎾᏍᏙᎯ ᎬᏂᎨᏒ ᏄᏩᏁᎴᎢ.
ᎠᎴ ᎾᏍᎩ ᎦᎾᏍᏓ ᏄᏯᎸᏛ ᏚᏪᏘᏁ ᏕᎨᎵᏍᎦᎸᎲ ᎠᎹ ᏧᎾᏗᏔᏍᏗᏱ, ᎾᎿ ᎠᏫ ᏓᎾᏗᏔᎯᎯᎲᎢ, ᎢᎬᏱᏗᏢ ᎠᏫ ᎠᏂᎷᎬᎢ, ᎾᏍᎩ ᏧᏂᏁᎵᎢᏍᏗᏱ ᎾᎯᏳ ᏓᎾᏗᏔᎯᎦ.
ᎠᏫᏃ ᏓᏂᏁᎵᎨ ᎦᎾᏍᏓ ᏕᎨᏛ ᎢᎬᏱᏗᏢ, ᎠᎴ ᏚᎾᏅᏁ ᎬᏩᏕᏱᏛ ᏧᏂᎶᎸᏗ, ᎤᏂᏚᏯᏍᏗ, ᎠᎴ ᏧᏂᎳᎾᎢ.
ᏤᎦᏈᏃ ᎠᏂᎩᎾ ᏚᏓᏓᎴᏔᏁᎢ; ᎬᏩᏕᏱᏛᏃ ᏧᏂᎶᎸᏗ ᎠᎴ ᏂᎦᏛ ᎠᏂᎬᎾᎨ ᎴᏆᏂ ᏧᏤᎵ ᎠᏫ ᎤᎾᏓᏑᏴ ᎠᏂᏙᎾᎥ ᎢᏗᏢ ᏫᏚᎦᏔᏁ ᎠᏫ; ᎤᏩᏒᏃ ᏧᏤᎵ ᎤᎾᏁᎳᎩ ᏚᏪᎧᏁᎢ, ᎥᏝᏃ ᎴᏆᏂ ᏧᏤᎵ ᎠᏁᏙᎲ ᏱᏚᏪᎧᏁᎢ.
ᎯᎠᏃ ᏄᎵᏍᏔᏁᎢ, ᎢᏳᏃ ᏧᎾᎵᏂᎦᏂ ᎠᏫ ᏓᏂᏁᎵᎩ, ᎾᏍᎩ ᏤᎦᏈ ᎦᎾᏍᏓ ᏕᎨᎵᏍᎦᎸᎲ ᏕᎦᎳᏗᏍᎨ ᎠᏫ ᏓᏂᎧᏅ ᎢᏗᏢ, ᎾᏍᎩ ᎦᎾᏍᏓ ᏕᎨᏛ ᏧᏂᏁᎵᏍᏗᏱ.
ᏗᏂᏩᎾᎦᎳᏍᎩᏂ ᏥᎨᏐ ᎥᏝ [ᎦᎾᏍᏓ] ᏱᏗᎦᎳᏗᏍᎨᎢ; ᎾᏍᎩᏃ ᏗᏂᏩᎾᎦᎳ ᎴᏆᏂ ᏧᏤᎵ ᎨᏎᎢ, ᏧᎾᎵᏂᎦᏂᏃ ᏤᎦᏈ ᏧᏤᎵ ᎨᏎᎢ.
ᎾᏍᎩᏃ ᎠᏍᎦᏯ ᎤᏣᏘ ᎤᏁᏉᏤᎴᎢ, ᎠᎴ ᎤᏂᏣᏘ ᎠᏫ ᏚᏪᎧᎮᎢ, ᎠᎴ ᎠᏂᎨᏴ ᏧᏅᏏᏓᏍᏗ, ᎠᎴ ᎠᏂᏍᎦᏯ ᏧᏅᏏᏓᏍᏗ, ᎠᎴ ᎨᎻᎵ, ᎠᎴ ᏐᏈᎵ ᏗᏂᎵᎠᏅᎯᏛ.
ᎠᏯᏙᎸᎢ 31
ᎤᏛᎦᏁᏃ ᎠᏂᏁᎬ ᎴᏆᏂ ᏧᏪᏥ, ᎯᎠ ᎾᏂᏪᏍᎬᎢ, ᏤᎦᏈ ᎠᎩᏐᏅ ᏂᎦᏛ ᎢᎩᏙᏓ ᎤᏤᎵᎦ ᏥᎨᏒᎩ; ᎠᎴ ᎢᎩᏙᏓ ᎤᏤᎵᎦ ᏥᎨᏒᎩ ᎤᏩᏛᏔᏅ ᎯᎠ ᏂᎦᏛ ᎦᎸᏉᏗᏳ ᎨᏒᎢ.
ᏤᎦᏈᏃ ᎤᎪᎮ ᎴᏆᏂ ᎤᎧᏛᎢ, ᎠᎴ ᎬᏂᏳᏉ ᎥᏝ ᏧᏩᎫᏔᏅᏒ ᏕᎤᎧᏂᏍᎬ ᎩᏯ ᏱᏄᏍᏕᎢ.
ᏱᎰᏩᏃ ᎯᎠ ᏄᏪᏎᎴ ᏤᎦᏈ, ᏥᎭᏨᎾ ᏗᏣᎦᏴᎵᎨ ᎤᎾᏤᎵᎪᎯ, ᎠᎴ ᏗᏣᏴᏫ ᏗᏁᎲ ᏫᎯᎶᎯ; ᎠᏴᏃ ᏕᎬᎦᎿᏩᏗᏙᎮᏍᏗ.
ᏤᎦᏈᏃ ᎤᏓᏅᏎ ᏫᏚᏯᏅᎮ ᎴᏥᎵ ᎠᎴ ᎵᎠ, ᎢᎾᎨ ᎤᏂᎷᎯᏍᏗᏱ ᎠᏫ ᏚᏪᎧᎲᎢ.
ᎯᎠᏃ ᏂᏚᏪᏎᎴᎢ, ᏥᎪᏩᏘᎭ ᎢᏍᏗᏙᏓ ᎤᎧᏛ ᎾᏍᎩ ᎥᏝ ᏧᏩᎫᏔᏅᏒ ᏥᏄᏍᏛ ᏓᏆᎧᏂᏍᎬ ᏱᏄᏍᏗ ᎪᎯ ᎨᏒᎢ; ᎠᏎᏃ ᎡᏙᏓ ᎤᏤᎵᎦ ᎤᏁᎳᏅᎯ ᏓᎩᎧᎿᏩᏗᏙᎸ.
ᎠᎴ ᎢᏍᏗᎦᏔᎭ ᎾᏆᎵᏂᎬᎬ ᎢᏴᏛ ᎠᏋᏔᏅ ᎪᎱᏍᏗ ᏥᏯᏛᏁᎸ ᎢᏍᏗᏙᏓ.
ᎠᎴ ᎢᏍᏗᏙᏓ ᎠᎩᎶᏄᎲᎵ, ᎠᎴ ᎠᏍᎪᎯ ᎾᎩᏁᏟᏴᏏ ᎠᏆᎫᏴᎡᎲᎢ; ᎠᏎᏃ ᎤᏁᎳᏅᎯ ᎥᏝ ᎤᏁᎳᎩ ᏳᏪᎵᏎᎸ ᎪᎱᏍᏗ ᎠᏋᏁᏗᏱ.
ᎢᏳᏃ ᎯᎠ ᏱᏄᏪᏒ, ᎤᏂᏚᏯᏍᏗ ᏕᎬᏯᎫᏴᏓᏁᎮᏍᏗ; ᎿᏉ ᏂᎦᏛ ᎤᏂᏚᏯᏍᏗ ᏓᏂᎾᏄᎪᏫᏍᎪᎢ; ᎠᎴ ᎯᎠ ᏱᏄᏪᏒ ᏛᏩᏕᏱᏛ ᏧᏂᎶᎸᏗ ᏕᎬᏯᎫᏴᏓᏁᎮᏍᏗ, ᎿᏉ ᏂᎦᏛ ᎬᏩᏕᏱᏛ ᏧᏂᎶᎸᏗ ᏓᏂᎾᏄᎪᏫᏍᎪᎢ.
ᎾᏍᎩᏃ ᎤᏁᎳᏅᎯ ᎢᏍᏗᏙᏓ ᏕᎤᏯᏅᎡᎸ ᎠᏫ, ᎠᎴ ᎠᏴ ᏕᎠᎩᎧᏁᎸ.
ᎯᎠᏃ ᏄᎵᏍᏔᏅᎩ ᎾᎯᏳ ᎠᏫ ᏓᏂᏁᎵᎬᎢ, ᎾᏍᎩ ᏕᎠᏆᎧᎾᏅᎩ, ᎠᎴ ᎦᏍᎩᏓᏍᎬ ᎠᎩᎪᎲᎩ, ᎠᎴ ᎬᏂᏳᏉ ᎠᏂᏨᏯ ᎾᏍᎩ ᎠᏫ ᏗᏂᏃᏁᎯ ᎬᏩᏕᏱᏛ ᏧᏂᎶᎸᏗ, ᎠᎴ ᎤᏂᏚᏯᏍᏗ, ᎠᎴ ᎤᎾᏅᏣᏛ ᎨᏒᎩ.
ᏗᎧᎿᏩᏗᏙᎯᏃ ᎤᏁᎳᏅᎯ ᎤᏤᎵᎦ ᎠᎩᏁᏤᎸᎩ ᎦᏍᎩᏓᏍᎬᎢ, ᎯᎠ ᏂᎦᏪᏍᎬᎩ, ᏤᎦᏈ; ᎯᎠᏃ ᎾᎩᏪᏒᎩ, ᎠᏂ.
ᎯᎠᏃ ᏄᏪᏒᎩ; ᏫᏔᎧᏅᎦ ᎠᎴ ᏫᏘᎪᏩᏛ ᏂᎦᏛ ᎠᏂᏨᏯ ᎠᏫ ᏗᏂᏃᏁᎯ ᎬᏩᏕᏱᏛ ᏚᏂᎶᎸᏗ, ᎠᎴ ᎤᏂᏚᏯᏍᏗ, ᎠᎴ ᎤᎾᏅᏣᏛ; ᎠᎩᎪᎲᏰᏃ ᏂᎦᏛ ᎴᏆᏂ ᏂᏨᏁᎲᎢ.
ᎠᏴ ᎤᏁᎳᏅᎯ ᏇᏕᎵ ᎨᎢ, ᎾᎿ ᏅᏯ ᎨᏛᎪᎢ ᏥᏣᎶᏁᏔᏅᎩ, ᎠᎴ ᏥᏍᏆᏎᎵᏓᏁᎸᎩ; Ꭷ, ᏔᎴᎲᎦ, ᎠᎴ ᎯᎠ ᎠᏂ ᎦᏙᎯ ᎭᏓᏅᎾ, ᎠᎴ ᏗᏣᏴᏫ ᏗᏁᎲ ᏫᎯᎶᎯ.
ᎴᏥᎵᏃ ᎠᎴ ᎵᎠ ᎬᏩᏁᏤᎴ ᎯᎠ ᏂᎬᏩᏪᏎᎴᎢ. ᏥᎪ ᎠᏏ ᎣᎩᏂᏙᏓ ᎦᏁᎸ ᎠᎭ ᎣᎩᎾᏤᎵᎦ ᎠᎴ ᎣᎩᎾᏘᏯᏍᏓᏁᏗ ᎨᏒᎢ?
ᏝᏍᎪ ᎣᏍᏕᏙᎯᏉ ᎣᎩᏂᏰᎸᏅᎯ ᏱᎩ? ᏙᎩᏂᎾᏗᏅᏰᏃ, ᎠᎴ ᏦᎩᎾᏤᎵᎦ ᎠᏕᎸ ᏚᏒᏃᏅ.
ᏂᎦᏛᏰᏃ ᏧᎬᏩᎶᏗ ᎤᏁᎳᏅᎯ ᎣᎩᏂᏙᏓ ᏧᎩᎡᎸ, ᎠᏴ ᎠᎴ ᏦᎩᏁᏥ ᎣᏍᎦᏤᎵᎦ; ᎾᏍᎩᏃ ᎿᏉ ᏂᎦᎥ ᎪᎱᏍᏗ ᎤᏁᎳᏅᎯ ᏣᏁᏤᎸ, ᎾᏍᎩ ᎿᏛᎦ.
ᎿᏉᏃ ᏤᎦᏈ ᏚᎴᏁᎢ, ᎠᎴ ᎨᎻᎵ ᏚᎩᎸᏔᏁ ᏧᏪᏥ ᎠᎴ ᏧᏓᎵᎢ.
ᎠᎴ ᏂᎦᏛ ᏧᏤᎵᎦ ᎦᎾᏝᎢ ᏚᏘᎾᏫᏛᎮᎢ, ᎠᎴ ᏂᎦᏛ ᏧᎬᏩᎶᏗ ᎤᏩᏛᏛ ᏇᏓᏁᏔᎻᏱ ᎤᏫᏛᎰᏁᎢ, ᎤᏙᏓ ᎡᏏᎩ ᏤᎲ ᏭᎶᎯᏍᏗᏱ, ᎾᏍᎩ ᎨᎾᏂ ᎦᏓ ᏗᎲᎢ.
ᎴᏆᏂᏃ ᎤᏂᏃᏕᎾ ᏚᏍᏙᏰᎲᏎᎢ; ᎴᏥᎵᏃ ᏚᏃᏍᎩᏎ ᎤᏁᎳᏅᎯ ᏗᏰᎸᎯ ᎾᏍᎩ ᎤᏙᏓ ᏧᏤᎵᎦ.
ᏤᎦᏈᏃ ᎤᏓᏃᏍᎩᏛᏉ ᎤᏂᎩᎡᎴ ᎴᏆᏂ ᏏᎵᏱ ᎡᎯ, ᎥᏝᏰᏃ ᏳᏃᏁᎴ ᎤᎵᏘᏒᎢ.
ᎤᎵᏘᏎᏃ ᎬᏰᎯ ᏂᎦᏛ ᎤᎿᎥᎢ; ᎠᎴ ᏚᎴᏁᎢ, ᎠᎴ ᎡᏉᏂ ᏚᏪᏐᏤᎢ, ᎠᎴ ᎩᎵᏯᏗ ᏦᏓᎸ ᎢᏗᏢ ᏫᏚᏭᎪᏔᏁᎢ.
ᏦᎢᏁᏃ ᎢᎦ ᎠᏥᏃᏁᎴ ᎴᏆᏂ ᏤᎦᏈ ᎤᎵᏘᏒᎢ.
ᎠᎾᎵᏅᏟᏃ ᏚᏘᏅᏎᎢ, ᎠᎴ ᎤᎨᎲᏎ ᎦᎵᏉᎩ ᏧᏙᏓᏆᏛ ᎡᏅᏍᏗ ᎢᏴᏛ, ᎩᎵᏯᏗᏃ ᎣᏓᎸ ᏫᎬᏩᏢᏔᎮᎢ.
ᎤᏁᎳᏅᎯᏃ ᎤᎷᏤᎴ ᎴᏆᏂ ᏏᎵᏱ ᎡᎯ ᏒᏃᏱ ᎠᏍᎩᏓᏍᎬᎢ, ᎠᎴ ᎯᎠ ᏄᏪᏎᎴᎢ, ᎮᏯᏔᎮᏍᏗ ᏞᏍᏗ ᎯᏬᏁᏔᏅ ᏤᎦᏈ ᎣᏍᏛ ᎠᎴ ᎤᏲᎢ.
ᎿᏉᏃ ᎴᏆᏂ ᏭᏢᏔᎮ ᏤᎦᏈ. ᏤᎦᏈᏃ ᎾᎿ ᎣᏓᎸ ᏚᎵᏦᏖᎢ; ᎴᏆᏂᏃ ᎠᎴ ᎾᏍᎩ ᎠᎾᎵᏅᏟ ᎩᎵᏯᏗ ᎣᏓᎸ ᏚᏂᎵᏦᏔᏁᎢ.
ᎴᏆᏂᏃ ᎯᎠ ᏄᏪᏎᎴ ᏤᎦᏈ, ᎦᏙᏉ ᏣᏛᏁᎸ, ᎾᏍᎩ ᏣᏓᏃᏍᎩᏛ ᎾᏆᏕᎶᎰᏒᎾ ᏨᏗᏣᎵᏘᏒ, ᎠᎴ ᏗᏇᏥ ᏥᏙᏔᏘᎾᏫᏛᎲ, ᎾᏍᎩᏯᏉ ᎠᏂᏴᎩ ᎠᏰᎳᏍᏗ-ᎦᏅᎯᏛ ᎬᏔᏅᎯ ᏗᎦᏂᏴᏛ.
ᎦᏙᏃ ᎤᏕᎵᏛ ᏗᏣᎵᏘᏎᎢ, ᎠᎴ ᎢᏍᏆᏓᏃᏍᎩᎡᎴᎢ; ᎠᎴ ᎥᏝ ᏱᏍᎩᏃᏁᎴᎢ, ᎾᏍᎩ ᎣᏍᏛ ᎢᎦᏓᏅᏛ ᎬᏯᏂᎩᏍᏙᏗᏱ, ᏗᎧᏃᎩᏛ ᎬᏗ, ᎠᎴ ᎠᎱᎵ ᎢᏳᏍᏗ ᎬᏗ, ᎠᎴ ᎠᏏᎳᏕᏫᏛ ᏗᎧᏃᎩᏍᏙᏗ ᎬᏗ?
ᎥᏝ ᎠᎴ ᏫᏓᏔᏪᏙᎦ ᎣᏍᏇᎵᏎᎴ ᏗᏇᏥ ᎠᏂᏍᎦᏯ, ᎠᎴ ᏗᏇᏥ ᎠᏂᎨᏴ? ᎭᎵᏍᎦᎿᏩᏉ ᎾᏍᎩ ᏥᏂᏣᏛᏁᎸ.
ᎠᏴ ᏰᎵᏉ ᎾᏆᎵᏂᎬᎦ ᎤᏲ ᎢᎬᏴᏁᏗᏱ; ᎠᏎᏃ ᎢᏥᏙᏓ ᎤᏤᎵᎦ ᎤᎾᎳᏅᎯ ᎠᎩᏁᏤᎸᎩ ᎤᏒᎯ ᏒᏃᏱ, ᎯᎠ ᏄᏪᏒᎩ; ᎮᏯᏔᎮᏍᏗ ᏞᏍᏗ ᏤᎦᏈ ᎯᏁᏤᎸᎩ ᎣᏍᏛ ᎠᎴ ᎤᏲᎢ.
ᎠᎴ ᎿᏉ ᎠᏎ ᏤᏅᏍᏗ ᏥᏂᏣᎵᏍᏓᏁᎮᎢ ᏥᏅᏗᎦᎵᏍᏙᏗᏍᎨ ᎤᏣᏘ ᏤᎳᏲᏍᎬ ᏣᏙᏓ ᎦᏁᎸᎢ, ᎠᏎᏃ ᎦᏙ ᏗᎤᎵᏍᏙᏔᏅ ᎤᎾᏁᎳᏅᎯ ᏗᏆᏤᎵᎦ ᏙᏍᎩᏃᏍᎩᏎᎢ?
ᏤᎦᏈᏃ ᏗᎤᏁᏤ ᎠᎴ ᎯᎠ ᏄᏪᏎᎴ ᎴᏆᏂ, ᏥᏍᎦᎢᎲᏍᎩᏂ ᏅᏓᎦᎵᏍᏙᏗᏍᎬᎩ; ᎯᎠᏰᏃ ᎢᏪᏒᎩ, ᎬᏍᎦᎢᏍᏓᎩᏆᎴ ᏱᏓᎩᏯᏅᏏ ᏧᏪᏥ ᎠᏂᎨᏴ.
ᎩᎶ ᎠᏗᎾ ᏙᎯᏩᏛᎡᎸᎭ ᎤᎾᏁᎳᏅᎯ ᏗᏣᏤᎵᎦ, ᎾᏍᎩ ᏞᏍᏗ ᏱᎬᏁᏍᏗ; ᎢᏓᎵᏅᏟ ᎠᏂᎦᏔᎲ ᎭᎦᏔ ᏣᏤᎵᎦ ᏳᏝᏍᏗ ᏥᏰᎿᎥᎢ, ᎠᎴ ᎯᎩ. ᎥᏝᏰᏃ ᏤᎦᏈ ᏱᎦᏔᎮ ᎴᏥᎵ ᏚᏃᏍᎩᏒᎢ.
ᎴᏆᏂᏃ ᏤᎦᏈ ᎤᎵᏦᏛ ᏭᏴᎴᎢ, ᎠᎴ ᎵᎠ ᎤᎵᏦᏛᎢ, ᎠᎴ ᎠᏂᏔᎵ ᎠᏂᎨᏴ ᎨᏥᏅᏏᏓᏍᏗ ᏚᏂᎵᏦᏛᎢ; ᎠᏎᏃ ᎥᏝ ᏱᏚᏩᏛᎮᎢ. ᎿᏉᏃ ᎤᏄᎪᏤ ᎵᎠ ᎤᎵᏦᏛ ᎠᎴ ᎴᏥᎵ ᎤᎵᏦᏛ ᏭᏴᎴᎢ.
ᎴᏥᎵᏃ ᏧᎩᏛ ᎨᏎ ᎤᏁᎳᏅᎯ ᏗᏰᎸᎯ ᎠᎴ ᎨᎻᎵ ᎦᏯᎱᎶᏗ ᏫᏚᎳᏁᎢ, ᎠᎴ ᏚᏍᎩᎳᏁᎢ. ᎴᏆᏂᏃ ᏂᎬ ᎦᎵᏦᏛ ᎤᏲᎴᎢ, ᎠᏎᏃ ᎥᏝ ᏱᏚᏩᏛᎮᎢ.
ᎯᎠᏃ ᏄᏪᏎᎴ ᎤᏙᏓ, ᏞᏍᏗ ᎠᏆᏤᎵ ᎤᎬᏫᏳᎯ ᎤᏐᏅᏤᎸᎩ ᎾᏍᎩ ᏗᎦᏥᏯᎴᏁᏗ ᏂᎨᏒᎾ ᏥᎩ, ᎠᏂᎨᏴᏰᏃ ᎢᏳᎾᎵᏍᏓᏁᏗ ᏥᎩ ᎾᏆᎵᏍᏓᏁᎭ. ᎤᏲᎴᏃ ᎠᏎᏃ ᎥᏝ ᏱᏚᏩᏛᎮ ᎤᏁᎳᏅᎯ ᏗᏰᎸᎯ
ᏤᎦᏈᏃ ᎤᏔᎳᏬᏎᎢ ᎠᎴ ᎤᎾᏘᏲᎴ ᎴᏆᏂ; ᎠᎴ ᏤᎦᏈ ᎤᏁᏤ ᎯᎠ ᏄᏪᏎᎴ ᎴᏆᏂ, ᎦᏙ ᎤᏍᏗ ᎤᏣᏘᏂ ᎾᏆᏛᏁᎸ? ᎦᏙ ᎤᏍᏗ ᎠᎩᏍᎦᏅᏨ ᏥᏄᏖᎡᏗ ᏨᏗᏍᎩᎨᎮᏅ?
ᏂᎦᏛᏰᏃ ᏥᏰᎿᎥ ᎯᏍᏆᏂᏰᎣᏅ, ᎦᏙᏃ ᎯᏩᏛ ᎯᏁᎸ ᏣᏅᎯ? ᎾᏍᎩ ᎠᏂ ᎯᎲᎦ ᎠᏂᎦᏔᎲ ᎠᏴ ᎣᏣᎵᏅᏟ, ᎠᎴ ᏂᎯ ᎢᏣᎵᏅᏟ, ᎾᏍᎩᏃ ᏕᎨᎩᏄᎪᏓᏁᎸᎭ.
ᎪᎯ ᎿᏉ ᏔᎳᏍᎪᎯ ᎾᏕᏘᏴ ᎬᏯᏕᎥᏏ; ᏗᏣᏤᎵᏃ ᎤᏂᏃᏕᎾ ᎠᏂᎩᏏ, ᎠᎴ ᏗᏂᎭᏄᎸᎯ ᎠᏂᎩᏏ, ᎥᏝ ᏱᏚᏂᎶᎠᎯᏎᎸ ᎠᏂᏛ, ᎠᎴ ᎠᏫ ᎠᏂᏨᏯ ᏂᎯ ᏗᏣᏤᎵᎦ ᎥᏝ ᏱᏓᎩᏯᎥ.
ᎠᏥᏓᎦᎸᎢᏒᎯ ᎥᏝ ᏫᏱᎬᏃᎮᎮᎢ, ᎠᏋᏒᏉ ᎠᎩᏲᎱᏎᎲᎩ; ᎠᏴ ᎾᏍᎩ ᏕᏍᎩᎬᏩᎶᏓᏁᎲᎩ, ᎢᎦ ᎦᏂᏴᏛ ᏱᎩ, ᎠᎴ ᏒᏃᏱ ᎦᏂᏴᏛ ᏱᎩ.
ᎯᎠ ᎾᏍᎩ ᎾᏆᏛᎿᏕᎬᎩ; ᎢᎦ ᎨᏒ ᎠᏍᏓᎦᏲᏍᎬ ᎠᎩᏲᏍᏗᏍᎬᎩ, ᏒᏃᏱᏃ ᎨᏒ ᎠᏯᏛᎲᏍᎬᎢ; ᎠᎴ ᎦᎸᏗ ᎨᏒ ᏗᏥᎦᏙᎵ ᏓᏓᏅᎡᎲᎩ.
ᎾᏍᎩ ᎯᎠ ᏄᏍᏛᎩ ᏔᎳᏍᎪᎯ ᏧᏕᏘᏴᏛ ᎯᏁᎸ ᎨᎥᎩ; ᏂᎦᏚ ᏧᏕᏘᏴᏛ ᎪᎱᏍᏗ ᎬᏯᏛᏁᎸᎩ ᎠᏂᏔᎵ ᏗᏤᏥ ᏕᎬᏒᎲᏍᎬᎢ, ᏑᏓᎵᏃ ᏧᏕᏘᏴᏛ ᎦᎾᎠᎢ ᏕᎬᏒᎲᏍᎬᎢ; ᎬᏠᏍᎬᏃ ᎠᏍᎪᎯ ᏂᏍᎩᏁᏟᏴᏏ.
ᎢᏳᏃ ᎡᏙᏓ ᎤᏤᎵᎦ ᎤᏁᎳᏅᎯ, ᎾᏍᎩ ᎡᏆᎭᎻ ᎤᏤᎵᎦ ᎤᏁᎳᏅᎯ, ᎠᎴ ᎾᏍᎩ ᎡᏏᎩ ᎤᎾᏰᏒᎯ ᏔᎵ ᏄᏛᏗᏕᎬᎾ ᏱᎨᏎ ᎠᏴ ᎨᎥᎢ, ᎤᏙᎯᏳᎯᏯ ᎪᎯ ᎨᏒ ᎠᏒᎭ ᏱᏍᏆᏂᎩ ᏍᏔᏁᎢ. ᎤᏁᎳᏅᎯ ᎤᎪᎲ ᎤᏲ ᎾᏆᎵᏍᏓᏁᎸᎢ, ᎠᎴ ᏓᎩᏯᏪᏥᏙᎸᎢ, ᎠᎴ ᎤᏒᎯ ᏒᏃᏱ ᏥᎨᏒ ᏣᎬᏍᎪᎸᏁᎢ.
ᎴᏆᏂᏃ ᎤᏁᏤ ᎠᎴ ᎯᎠ ᏄᏪᏎᎴ ᏤᎦᏈ, ᎯᎠ ᎠᏂᎨᏴ ᎠᏴ ᏗᏇᏥ, ᎠᎴ ᎯᎠ ᏧᏁᏥ ᎠᏴ ᏗᏇᏥ, ᎠᎴ ᎯᎠ ᎠᏫ ᎠᏴ ᏗᏆᏤᎵᎦ ᎠᏫ, ᎠᎴ ᏂᎦᏛ ᏥᎪᏩᏘᎭ ᎠᏴ ᎠᏆᏤᎵᎦ; ᎦᏙᏃ ᏱᏕᎬᎦ ᎪᎯ ᎢᎦ ᎯᎠ ᏗᏇᏥ, ᎠᎴ ᏧᏁᏥ ᎾᏍᎩ ᏧᏂᎾᏄᎪᏫᏒᎯ ᏥᎩ?
Ꭷ, ᎿᏉ ᎧᏃᎮᏛ ᏗᎾᏠᎯᏍᏓ, ᎠᏴ ᏂᎯᏃ; ᎠᎴ ᎾᏍᎩ ᎪᎯᏳᏗᏍᎩ ᎨᏎᏍᏗ ᏄᏍᏛ ᏕᎩᎾᏓᏁᏤᎸᎢ.
ᏤᎦᏛᏃ ᏅᏯ ᎤᎩᏎᎢ ᎠᎴ ᎤᏪᏘᏁᎢ.
ᏤᎦᏈᏃ ᎯᎠ ᏂᏚᏪᏎᎴ ᎠᎾᎵᏅᏟ, ᏅᏯ ᏗᏧᏔᎩ; ᏅᏯᏃ ᏚᏂᎩᏎᎢ, ᎠᎴ ᎤᏂᏡᏁᎢ; ᎠᎴ ᎾᎿ ᎦᏡᎬ ᎤᎾᎵᏍᏓᏴᏁᎢ.
ᎴᏆᏂᏃ ᏥᎦ ᏌᎭᏚᏓ ᏚᏬᎡᎢ; ᏤᎦᏈᏍᎩᏂ ᎦᎵᏗ ᏚᏬᎡᎢ;
ᎴᏆᏂᏃ ᎯᎠ ᏄᏪᏎᎢ, ᎯᎠ ᏥᎦᏡᎦᎪᎯᏳᏗᏍᎩ ᎨᏎᏍᏗ ᏕᎩᎾᏓᏁᏤᎸ ᎪᎯ ᏥᎩ. ᎾᏍᎩ ᎢᏳᏍᏗ ᎦᎵᏗ ᏚᏃᎡᎢ;
ᎠᎴ ᎻᏏᏆ ᏚᏃᎡᎢ; ᎯᎠᏰᏃ ᏄᏪᏎᎢ, ᏱᎰᏩ ᎩᏂᏯᏫᏍᎨᏍᏗ. ᏂᏗᎾᏓᎪᏩᏗᏍᎬᎾ ᎿᏉ ᎨᏎᏍᏗ.
ᎢᏳᏃ ᏙᎦᎯᏐᏢᏕᏍᏗ ᏗᏇᏥ, ᎢᏳ ᎠᎴ ᏅᏩᎾᏓᎴ ᏙᎭᏓᏰᎨᏍᏗ ᏔᎵ ᏙᎲᏕᏍᏗ ᏗᏇᏥ, ᎥᏝ ᎩᎶ ᎠᏍᎦᏯ ᏯᎦᏔᎭ; ᎬᏂᏳᏉ ᎤᏁᎳᏅᎯ ᎠᎦᏔᎯ ᏄᏍᏛ ᏚᎩᎾᏓᏁᏤᎸᎢ.
ᎴᏆᏂᏃ ᎯᎠ ᏄᏪᏎᎴ ᏤᎦᏈ. ᎬᏂᏳᏉ ᎯᎠ ᏥᎦᏡᎦ, ᎠᎴ ᎬᏂᏳᏉ ᎯᎠ ᏥᎨᏔ ᎾᏍᎩ ᎠᏰᎵ ᏥᎾᏋᏁᎸ ᎠᏴ ᎢᏁᎲᎢ.
ᎯᎠ ᎾᏍᎩ ᏥᎦᏡᎦ ᎪᎯᏳᏗᏍᎩ ᎨᏎᏍᏗ, ᎾᏍᎩ ᎠᏴ ᎯᎠ ᎦᏡᎬ ᎬᏯᏓᏬᎢᎳᏕᏗ ᏂᎨᏒᎾ ᎨᏒᎢ, ᎠᎴ ᏂᎯ ᏍᏆᏓᏬᎯᎳᏕᏗ ᏂᎨᏒᎾ ᎨᏒ ᎯᎠ ᏥᎦᎲᎦ, ᎠᎴ ᎯᎠ ᏅᏯ ᏥᎨᏔ, ᎾᏍᎩ ᎤᏲ ᎢᏗᎩᎾᏓᏛᏁᏗᏱ.
ᎤᏁᎳᏅᎯ ᎡᏆᎭᎻ ᎤᏤᎵᎦ, ᎠᎴ ᎤᏁᎳᏅᎯ ᏁᎰ ᎤᏤᎵᎦ, ᎤᏁᎳᏅᎯ ᎤᏂᏙᏓ ᎤᏤᎵᎦ ᏕᎩᏄᎪᏓᏁᎮᏍᏗ. ᏤᎦᏈᏃ ᎤᏎᎵᏔᏁ ᎤᏁᎢᏍᏔᏁ ᎤᏙᏓ ᎡᏏᎩ ᎤᎾᏰᏒᎯ.
ᎿᏉᏃ ᏤᎦᏈ ᎠᏥᎸ-ᎨᎳᏍᏗ ᎤᎵᏍᎪᎸᏔᏁ ᎾᎿ ᎣᏓᎸᎢ, ᎠᎴ ᎠᎾᎵᏅᏟ ᏫᏚᏯᏅᎮ ᎦᏚ ᎤᏂᎩᏍᏗᏱ; ᎦᏚᏃ ᎤᏂᎨᎢ, ᎠᎴ ᎣᏓᎸ ᎤᏂᏒᎴᎢ.
ᏑᎾᎴᏉᏃ ᎴᏆᏂ ᎤᏗᏛᎮᎢ, ᎠᎴ ᏚᏔᏪᏙᏁ ᏧᏪᏥ ᎠᏂᏍᎦᏯ ᎠᎴ ᏧᏪᏥ ᎠᏂᎨᏴ, ᎠᎴ ᎣᏍᏛ ᏚᏁᏤᎴᎢ; ᎴᏆᏂᏃ ᎤᏂᎩᏎᎢ, ᎠᎴ ᏧᏪᏅᏒ ᏭᎶᏎᎢ.
ᎠᏯᏙᎸᎢ 32
ᏤᎦᏈᏃ ᏩᎦᏛ ᏭᎶᏎᎢ, ᎠᎴ ᏗᏂᎧᎿᏩᏗᏙᎯ ᎤᏁᎳᏅᎯ ᏧᏤᎵᎦ ᏕᎬᏩᏠᏎᎢ.
ᏤᎦᏈᏃ ᏚᎪᎲ ᎯᎠ ᏄᏪᏎᎢ, ᎯᎠᎧᏂ ᎤᏁᎳᏅᎯ ᏧᏤᎵᎦ ᎠᏂᏯᏫᏍᎩ; ᎾᎿᏃ ᎹᎭᏁᎻ ᏚᏬᎡᎢ.
ᏤᎦᏈᏃ ᏧᏅᏏᏓᏍᏗ ᎢᎬᏱ ᏂᏚᏅᏎ ᎤᏂᎵ ᎢᏐ ᏧᏬᎸᎢ, ᏏᎠ ᎦᏓ ᏗᎲᎢ, ᎢᏙᎻ ᏙᏧᏙᎥᎢ.
ᏚᏁᏤᎴᏃ, ᎯᎠ ᏄᏪᏎᎢ, ᎯᎠ ᏅᏓᏰᏥᏪᏎᎵ ᎢᏐ ᎠᏆᏤᎵ ᎤᎬᏫᏳᎯ; ᎯᏅᏏᏓᏍᏗ ᏤᎦᏈ ᎯᎠ ᏂᎦᏪᎭ, ᎴᏆᏂᏱ ᏫᎨᏓ, ᎠᎴ ᎾᎿ ᏫᎦᏕᎥᎦ ᎪᎯ ᎢᏯᏍᏘ.
ᎠᎴ ᏩᎦ ᏓᎩᎾᏝᎠ, ᎠᎴ ᏐᏈᎵ ᏗᏂᎵᎠᏅᎯᏛ, ᎠᎴ ᎠᏫ, ᎠᎴ ᎠᏂᏍᎦᏯ ᏗᏥᏅᏏᏓᏍᏗ, ᎠᎴ ᎠᏂᎨᏴ ᏗᏥᏅᏏᏓᏍᏗ; ᎠᎴ ᎦᏓᏅᎵ ᎬᏃᏁᏗᏱ ᏣᎬᏫᏳᎯ ᎠᏆᏤᎵᎦ, ᎾᏍᎩ ᎣᏍᏛ ᎾᏍᎩᏰᎸᏗᏱ ᎬᏩᏛᎡᏗᏱ.
ᎨᏥᏅᏏᏛᏃ ᎢᎬᏩᎷᏤᎴ ᏤᎦᏈ, ᎯᎠ ᏄᏂᏪᏎᎢ, ᎡᎶᏂᎵ ᎢᏐ ᏬᏥᎷᏤᎸᎩ, ᎠᎴ ᎾᏍᏉ ᏓᏯᎢ ᏙᏓᎶᏠᏏ, ᎠᎴ ᏅᎩᏧᏈ ᎠᏂᏍᎦᏯ ᏓᏘᏁᎭ.
ᎿᏉᏃ ᏤᎦᏈ ᎤᏣᏘ ᎤᏍᎦᎴᎢ, ᎠᎴ ᎤᏪᎵᎯᏍᏗ ᎤᏓᏅᏓᏕᎢ; ᎠᎴ ᏔᎵ ᏄᏪᏕ ᏴᏫ ᏓᏘᏁᎲᎢ, ᎠᎴ ᎠᏫ, ᎠᎴ ᏩᎦ, ᎠᎴ ᎨᎻᎵ, ᏔᎵ ᎢᏳᎾᏓᏡᎩ ᏂᏚᏩᏁᎴᎢ;
ᎠᎴ ᎯᎠ ᏄᏪᏎᎢ, ᎢᏳᏃ ᎢᏐ ᏌᏉ ᏄᎾᏓᏡᎬ ᏱᏚᎷᏤᎸ, ᎠᎴ ᏱᏚᏒᏅ, ᎿᏉ ᏐᎢ ᎤᎾᏓᏡᎬ ᎤᎾᎵᏃᎯᏴᎯ ᎠᎾᏓᏗᏫᏎᎸᎭ.
ᏤᎦᏈᏃ ᎯᎠ ᏄᏪᏎᎢ, ᏣᏁᎳᏅᎯ, ᎡᏙᏓ ᎡᏆᎭᎻ ᎤᏤᎵᎦ. ᎠᎴ ᎡᏙᏓ ᎡᏏᎩ ᎤᏤᎵᎦ, ᏱᎰᏩ, ᎾᏍᎩ ᎯᎠ ᎢᏍᎩᏪᏎᎸᎯ, ᏣᏤᎵᎪᎯ ᏥᎮᎾ, ᎠᎴ ᎢᏥᏠᏱ ᏗᏁᎲᎢ. ᎠᎴ ᎣᏍᏛ ᏂᎬᏯᏛᏁᎮᏍᏗ;
ᎠᏴ ᏥᎾᏆᏍᏗᏉ ᎥᏝ ᏰᎵ ᎢᎦᎯᏯᏛᏁᏗ ᎤᏍᏗ ᎤᏅ ᏂᎦᎥ ᏣᏓᏙᎵᏍᏗ ᎨᏒ ᎠᎴ ᏂᎦᎥ ᏚᏳᎪᏛ ᏂᏣᏛᏁᎸ. ᎬᏂᎨᏒ ᏂᏴᏁᎸ ᎯᏅᏏᏓᏍᏗ; ᎠᏆᏙᎳᏅᏍᏗᏉᏰᏃ ᎾᏥᏁᎢ ᏓᎩᏐᏨᎩ ᎯᎠ ᏦᏓᏂ; ᎪᎯᏃ ᏥᎩ ᏔᎵ ᎢᏳᎾᏓᏡᎩ ᎾᏆᎵᏍᏔᏅ.
ᏍᏊᏓᎳᎩ, ᏞᏍᏗ ᎪᎱᏍᏗ ᎠᏋᏁᎸᎩ ᎢᏐ ᎥᎩᏂᎵ; ᏥᎾᏰᏍᎦᏰᏃ; ᏱᎦᎷᎩᏰᏃ ᎠᎴ ᏯᎩᎷᎦ, ᏗᏂᏲᎵ ᎠᎴ ᎤᏂᏥ ᎬᏩᏠᏯᏍᏗ.
ᎠᎴ ᎯᎠ ᏥᏂᏣᏪᏒᎩ, ᎤᏙᎯᏳᎯᏯ ᎣᏍᏛ ᏅᏓᎬᏯᏛᏁᎵ. ᎠᎴ ᏃᏳ ᏥᏄᏧᏈᏍᏗ ᎠᎺᏉᎯ, ᎾᏍᎩ ᎬᏎᎰᎲᏍᏗ ᏂᎨᏒᎾ ᏥᎩ ᎾᏍᎩᏯ ᏅᏓᎦᏥᏴᏁᎵ ᏂᎯ ᏣᏁᏉᎥᎯ.
ᎠᎴ ᎾᎿᏉ ᎤᏒᎴ ᎾᎯᏳ ᏒᏃᏱ; ᎠᎴ ᎤᎩᏎ ᎢᏳᏍᏗᏉ ᎢᎬᏱᏢ ᏄᎵᏍᏓᏁᎲ ᎾᏍᎩ ᎤᏁᏗ ᎤᏂᎵ ᎢᏐ;
ᎾᏍᎩ ᏔᎵᏧᏈ ᎠᏂᎩᏏ ᎠᏫ ᏗᏂᎭᏄᎸᎯ, ᎠᎴ ᏔᎳᏍᎪᎯ ᎠᏂᏨᏯ ᎠᏫ ᏗᏂᎭᏄᎸᎯ, ᏔᎵᏧᏈᏃ ᎠᏂᎩᏏ ᎠᏫ ᎤᏂᏃᏕᎾ, ᏔᎳᏍᎪᎯᏃ ᎠᏂᏨᏯ ᎤᏂᏃᏕᎾ,
ᏦᎠᏍᎪᎯ ᏄᏂᏍᏓᎢ ᎨᎻᎵ ᎤᏂᎩᎾ ᏕᎬᎾᏘᏁᎯ, ᎠᎴ ᏅᎦᏍᎪᎯ ᏩᎦ ᎠᏂᎩᏏ, ᎠᏍᎪᎯᏃ ᎠᏂᏨᏯᎢ, ᏯᎳᏍᎪᎯ ᎠᏂᎩᏏ ᏐᏈᎵ ᏗᏂᎵᎠᏅᎯᏛ, ᎠᎴ ᎠᏍᎪᎯ ᎠᏂᎩᎾ.
ᏧᏅᏏᏓᏍᏗᏃ ᏚᏲᎯᏎᎴᎢ, ᏂᎦᏛ ᏧᎾᏁᎳᎩᎭ ᏚᎾᏓᎲᏩᏗᏎᎢ; ᎯᎠᏃ ᏂᏚᏪᏎᎴ ᏧᏅᏏᏓᏍᏗ, ᎢᎬᏱ ᏗᏥᏐᎩ, ᎠᎴ ᎢᏥᎳᏅᏕᏍᏗ ᏚᎾᏓᏡᏩᏗᏒ ᏕᏥᏱᎵᏒᎢ.
ᎤᏁᏤᎴᏃ ᎢᎬᏱ ᎡᎩ, ᎯᎠ ᏄᏪᏎᎴᎢ, ᎿᏉ ᎢᏐ ᎥᎩᏂᎵ ᏕᏣᏠᏒᎭ, ᎠᎴ ᏣᏛᏛᏅᎭ, ᎯᎠ ᏂᎦᏪᏒᎭ, ᎦᎪ ᏣᎾᏜᎢ? ᎠᎴ ᎭᏢ ᎭᎢ? ᎠᎴ ᎦᎪ ᏧᏤᎵᎦ ᎯᎠ ᎢᎬᏱ ᏣᎾᎢ?
ᎿᏉ ᎯᎠ ᏂᏪᏒᎭ, ᏤᎦᏈᏍᎩᏂ ᎯᏅᏏᏓᏍᏗ ᏧᏤᎵᎦ; ᎯᎠ ᎾᏍᎩ ᎤᏓᏅᏏᏛ ᏩᏥᏁᎸᎯ ᎤᎬᏫᏳᎯ ᎠᏆᏤᎵᎦ ᎢᏐ; ᎠᎴ ᎬᏂᏳᏉ ᎾᏍᏉ ᎣᏂ ᏓᏯᎢ.
ᎠᎴ ᎾᏍᎩᏯ ᏄᏪᏎᎴ ᎤᏁᏤᎴ ᏔᎵᏁ ᎡᎩ, ᎠᎴ ᏦᎢᏁ ᎡᎩ,ᎠᎴ ᏂᎦᏛ ᏓᏂᏱᎵᏒ ᏗᏂᏍᏓᏩᏕᎩ, ᎯᎠ ᏄᏪᏎᎢ, ᎯᎠ ᎾᏍᎩ ᏁᏥᏪᏎᎸᎭ ᎢᏐ, ᎿᏉ ᎡᏥᏩᏛᎲᎭ.
ᎠᎴ ᎾᏍᏉ ᎯᎠ ᏁᏥᏪᏎᎸᎭ, ᎬᏂᏳᏉ ᎯᏅᏏᏓᏍᏗ ᏤᎦᏈ ᎣᏂ ᏓᏯᎢ. ᎯᎠᏰᏃ ᏄᏪᏒᎩ, ᎾᏍᎩ ᏓᏥᏮᎢᏍᏙᏓᏁᎵ ᏥᏁᎸᎥᏍᎬ ᎾᏍᎩ ᎢᎬᏱ ᏥᎾᎢ, ᎩᎳᏃ ᎣᏂ ᎠᎩᎪᏩᏛᏗ ᎨᏎᏍᏗ ᎤᎧᏛᎢ; ᏱᏅᏎᎦᎩ ᏱᏓᏆᏓᏂᎸᎩ.
ᎢᎬᏱᏃ ᏚᏪᏐᏤ ᎾᏍᎩ ᎤᏁᏗ ᎨᏒᎢ; ᎤᏩᏒᏃ ᎤᎾᏂᎲ ᏑᎾᏓᏡᎩ ᎤᏒᎴ ᎾᎯᏳ ᏒᏃᏱ.
ᎠᎴ ᎾᎯᏳ ᏒᏃᏱ ᎤᏗᏛᎮᎢ, ᎠᎴ ᏚᏘᏅᏎ ᎠᏂᏔᎵ ᏧᏓᎵᎢ, ᎠᎴ ᎠᏂᏔᎵ ᎠᏂᎨᏴ ᏧᎢᏓᏍᏗ, ᎠᎴ ᏌᏚ ᎢᏯᏂᏛ ᏧᏪᏥ ᎠᏂᏍᎦᏯ, ᎠᎴ ᏚᏪᏐᏤ ᏗᎦᏐᎯᏍᏗᏱ ᏣᏉᎩ ᏚᏙᎥᎢ.
ᎠᎴ ᏚᏘᏅᏎᎢ, ᎠᎴ ᏚᏪᏌᏍᏔᏁ ᎤᏪᏴᎢ, ᎠᎴ ᎤᎿᎥ ᏚᏪᏌᏍᏔᏁᎢ.
ᏤᎦᏈᏃ ᎠᎬᏕᏤ ᎠᎴ ᎤᏩᏒᏉ ᎨᏎᎢ; ᎤᏁᏍᏔᏁᏃ ᎠᏍᎦᏯ ᎩᎳ ᏧᎩᏥᏍᎪ ᎢᏯᏍᏗ.
ᎿᏉᏃ ᎤᏙᎴᎰᏒ ᎬᏩᏎᎪᎩᏍᏗ ᏂᎨᏒᎾ ᎨᏒᎢ, ᎤᏅᏪᎥ ᎦᎦᎶ ᎤᏩᏂᎴᎢ; ᎠᎴ ᎤᏅᏪᎥ ᏤᎦᏈ ᎦᎦᎶ ᎤᏛᎭᏢᏛ ᎨᏎᎢ, ᎾᎯᏳ ᎠᏁᏍᏗᏍᎬᎢ.
ᎯᎠᏃ ᏄᏪᏎᎢ, ᏗᏍᎩᏲᎯ, ᎿᏉᏰᏃ ᎤᎩᏨᎲᏍᎦ; ᎯᎠᏃ ᏄᏪᏎᎢ, ᎥᏝ ᏱᏙᎦᎬᏲᎯ ᎬᏂ ᎣᏍᏛ ᏍᎩᏁᏤᎸᎭ.
ᎯᎠᏃ ᏄᏪᏎᎴᎢ, ᎦᏙ ᏕᏣᏙᎥ? ᎯᎠᏃ ᏄᏪᏎᎢ, ᏤᎦᏈ.
ᎯᎠᏃ ᏄᏪᏎᎢ, ᎥᏝ ᎿᏉ ᏤᎦᏈ ᏱᏗᏣᏙᎡᏍᏗ; ᎢᏏᎵᏍᎩᏂ [ᏕᏣᏙᎡᏍᏗ;] ᎯᏯᏁᏍᏔᏅᏰᏃ ᎤᏁᎳᏅᎯ ᎠᎴ ᏴᏫ, ᎠᎴ ᎭᏓᏎᎪᎩ.
ᏤᎦᏈᏃ ᎤᏛᏛᏁ ᎯᎠ ᏄᏪᏎᎢ, ᏍᎩᏃᎲᏏ ᏕᏣᏙᎥᎢ. ᎯᎠᏃ ᏄᏪᏎᎢ, ᎦᏙᏃ ᎢᎭᏛᏛᎲᏍᎦ ᏄᏍᏛ ᏓᏆᏙᎥᎢ? ᎣᏍᏛᏃ ᎤᏁᏤᎴ ᎾᎿᏂ.
ᏤᎦᏈᏃ ᏇᏂᎡᎵ ᏚᏬᎡ ᎾᎿᏂ; ᎤᏁᎳᏅᎯᏰᏃ ᏙᎩᎾᎧᏛ ᏙᏍᏓᏓᎪᏩᏛ, ᎠᎴ ᎥᎩᏍᏕᎸᏏ ᎬᏅᎢ [ᎤᏛᏁᎢ.]
ᎤᎶᏐᏅᏃ ᏇᏄᎡᎵ ᏅᏙ ᏗᏄᎧᎸᏤᎢ, ᎠᎴ ᎦᎦᎶ ᎠᏲᎤᎴᎢ.
ᎾᏍᎩ ᎢᏳᏍᏗ ᎪᎯ ᎨᏒ ᎢᏯᏍᏘ ᎢᏏᏲ ᏧᏪᏥ ᎥᏝ ᏳᎾᎵᏍᏓᏴᏔᏃ ᏩᏚᏃᎯ ᎦᎦᎶ ᎡᎯ, ᎾᏍᎩ ᎤᏅᏪᎥ ᎦᎦᎶ ᏥᎦᎶᏍᎦ; ᏂᎦᎵᏍᏙᏗᎭ ᎤᏒᏂᎸ ᎤᏅᏪᎥ ᏤᎦᏈ ᎦᎦᎶᎢ, ᎾᏍᎩ ᏩᏚᏃᎯ ᎦᎦᎶ ᎡᎯ.
ᎠᏯᏙᎸᎢ 33
ᏤᎦᏈᏃ ᏚᏌᎳᏓᏁ ᏗᎦᏙᎵ, ᎠᎴ ᏫᏚᎧᎿᏁᎢ, ᎬᏂᏳᏉᏃ ᎢᏐ ᏣᎢᏎᎢ, ᎠᎴ ᏅᎩᏧᏈ ᎠᏂᏍᎦᏯ ᏓᏘᏁᎮᎢ. ᏤᎦᏈᏃ ᏗᏂᏲᎵ ᏚᏯᏙᎮᎴ ᎵᎠ, ᎠᎴ ᎴᏥᎵ, ᎠᎴ ᎠᏂᏔᎵ ᏧᏅᏏᏓᏍᏗ ᎠᏂᎨᏴ.
ᎠᏂᎨᏴᏃ ᏧᏅᏏᏓᏍᏗ ᎠᎴ ᎾᏍᎩ ᏧᏁᏥ ᎢᎬᏱ ᏚᎴᏔᏁᎢ, ᎵᎠᏃ ᎠᎴ ᎾᏍᎩ ᏧᏪᏥ ᏔᎵᏁᎢ, ᎴᏥᎵᏃ ᎠᎴ ᏦᏩ ᎣᏂᏱ.
ᏚᎶᎯᏎᎴᏃ, ᎠᎴ ᎦᎵᏉᎩ ᎡᎳᏗ ᏄᏛᏁᎴ ᎦᏙᎯ ᎢᏴᏛ, ᎬᏂ ᎾᎥ ᏭᎷᏤᎸ ᎤᏂᎵ.
ᎢᏐᏃ ᏚᏍᏆᎸᏔᏁ ᏚᏠᏒᏎᎢ, ᎠᎴ ᎤᏂᏴᎮᎢ, ᎠᎴ ᎤᏪᏯᎸᏤ ᎠᎩᎵᎨᏂ, ᎠᎴ ᎤᏔᏪᏙᏁᎢ; ᎠᎴ ᏚᎾᏠᏱᎴᎢ.
ᏚᏌᎳᏓᏁᏃ ᏗᎦᏙᎵ ᎠᎴ ᏚᎪᎮ ᎠᏂᎨᏴ ᎠᎴ ᏧᏁᏥ; ᎯᎠᏃ ᏄᏪᏎᎢ, ᎦᎪ ᎯᎠ ᏥᏕᎭᏘᏁᎭ? ᎯᎠᏃ ᏄᏪᏎᎢ, ᏗᏇᏥ ᎾᏍᎩ ᎤᏁᎳᏅᎯ ᎤᏓᎠᏙᎵᏣᏘᏳ ᎨᏒ ᏧᏮᏔᏅ ᏥᏚᏪᎧᏁᎸ ᎯᏅᏏᏓᏍᏗ.
ᎿᏉᏃ ᎨᏥᏅᏏᏓᏍᏗ ᎠᏂᎨᏴ ᎾᎥ ᎤᏂᎷᏤᎢ, ᎤᏅᏒ ᎠᎴ ᏧᏁᏥ, ᎠᎴ ᎡᎳᏗ ᏄᎾᏛᏁᎴᎢ.
ᎵᎠᏃ ᎠᎴ ᎾᏍᎩ ᏧᏪᏥ ᎾᎥ ᎤᏂᎷᏤᎢ, ᎠᎴ ᎡᎳᏗ ᏄᎾᏛᏁᎴᎢ; ᎣᏂᏃ ᎾᎥ ᎤᏂᎷᏤ ᏦᏩ ᎠᎴ ᎴᏥᎵ, ᎠᎴ ᎾᏍᏉ ᎡᎳᏗ ᏄᎾᏛᏁᎴᎢ.
ᎯᎠᏃ ᏄᏪᏎᎢ, ᎦᏙ ᎯᏛᎦ ᎯᎠ ᏂᎦᏛ ᏣᎾᏱᎴx ᏥᏙᏣᏠᎯ? ᎯᎠᏃ ᏄᏪᏎᎢ, ᎯᎠ ᎾᏍᎩ ᎠᏩᏛᏙᏗ ᎣᏍᏛ ᎠᎩᏰᎸᏗᏱ ᎤᎬᏫᏳᎯ ᎠᏆᏤᎵᎦ.
ᎢᏐᏃ ᎯᎠ ᏄᏪᏎᎢ, ᏰᎵᏉ ᎠᎩᎭ, ᎥᎩᏅᏟ, ᎨᏣᏍᏆᏂᎪᏕᏍᏗᏉ ᏣᎾᎥᎢ.
ᏤᎦᏈᏃ ᎯᎠ ᏄᏪᏎᎢ, ᎥᏝ, ᏗᏍᏆᏓᏂᎸᏥᏉᏍᎩᏂ ᎬᏁᎲᎢ, ᎢᏳᏃ ᎣᏍᏛ ᏍᎩᏰᎸᏗ ᎨᏒ ᎬᏩᏛᎡᎴᏍᏗ; ᎾᏍᎩᏰᏃ ᏅᏓᎦᎵᏍᏙᏓ ᏂᎪᏩᏛ ᏣᎧᏛᎢ, ᎤᏁᎳᏅᎯ ᎤᎧᏛ ᏣᎩᎪᎰ ᎾᏍᎩᏯᎢ; ᎠᎴ ᎣᏏᏳ ᏍᎩᏰᎸᎾ.
ᎯᎩ ᎬᏁᎸᎯ ᎾᏍᎩ ᏥᏪᏣᏲᎮᎸ; ᏅᏗᎦᎵᏍᏙᏗᎭ ᎤᏁᎳᏅᎯ ᎣᏍᏛ ᎾᏆᏛᏁᎸᎢ, ᎠᎴ ᏅᏗᎦᎵᏍᏙᏗᎭ ᏰᎵᏉ ᎠᎩᎲᎢ. ᎤᏍᏗᏰᏔᏁᏃ, ᎠᎴ ᎤᎩᏎᎢ.
[ᎢᏐᏃ] ᎯᎠ ᏄᏪᏎᎢ, ᎢᎾᏂᎩᏉᏃ, ᎠᎴ ᎢᏁᎾ, ᎠᏴᏃ ᎢᎬᏱ ᎦᎢᏍᏗ.
[ᏤᎦᏈᏃ] ᎯᎠ ᏄᏪᏎᎴᎢ, ᎤᎬᏫᏳᎯ ᎠᏆᏤᎵᎦ ᎠᎦᏔᎭ ᏗᏂᏲᎵ ᏗᏂᏩᎾᎦᎳᎯᏳ ᎨᏒᎢ, ᎠᎴ ᎤᏂᏃᏕᎾ ᎠᎴ ᏩᎦ ᏧᏂᏍᏓᎢ ᏕᎦᏘᏁᎲᎢ; ᎢᏳᏃ ᏱᏚᏂᎶᏒᏍᏓᏁᎸ ᏌᏉ ᎢᎦ ᏓᏂᏱᎵᏒᎢ, ᏂᎦᏛ ᎠᏫ ᏱᏓᏂᎵᏬᏦᎾ.
ᎾᏍᎩᏃ ᎤᎬᏫᏳᎯ ᎠᏆᏤᎵᎦ ᎢᎬᏱ ᏫᎦᎶᎯ ᎯᏅᏏᏓᏍᏗ ᎠᎢᏒᎢ; ᎠᏴᏃ ᏙᏉ ᏕᎦᏓᏗᏂᏎᏍᏗ ᏰᎵᏉ ᎢᎬᏩᎾᏛᏁᏗ ᎨᏒ ᎦᎾᏝᎢ ᎢᎬᏱ ᏣᎾᎢ, ᎠᎴ ᏗᏂᏲᎵ, ᎬᏂ ᏫᏥᎷᏤᎸ ᎤᎬᏫᏳᎯ ᎠᏆᏤᎵᎦ, ᏏᎠ ᏙᏧᏙᎥᎢ.
ᎢᏐᏃ ᎯᎠ ᏄᏪᏎᎢ, ᎢᎦᏛᎪᎦ ᏴᏫ ᏥᏕᎦᏘᏁᎭ ᏗᎬᏯᎧᎯᏯᏏ ᎯᎠᏃ ᏄᏪᏎᎢ, ᎦᏙᏃ? ᏫᏥᏩᏛ ᎤᎬᏫᏳᎯ ᎠᏆᏤᎵᎦ ᎣᏍᏛ ᎠᎩᏰᎸᏗᏱ.
ᎢᏐᏃ ᎾᎯᏳᏉ ᎢᎦ ᎤᏨᏎ ᏏᎠ ᏫᎤᎶᏎᎢ.
ᏤᎦᏈᏃ ᏌᎪᏗ ᏭᎷᏤᎢ, ᎠᎴ ᎤᏴᏍᏗᏱ ᎤᏁᏍᎨᎮᎢ, ᎠᎴ ᎦᎾᏝᎢ ᎤᏂᏴᏍᏗᏱ ᏚᎵᏦᏔᏁᎢ; ᎾᏍᎩ ᎢᏳᏍᏗ ᎾᎿᏂ ᏌᎪᏗ ᏚᏙᎥ.
ᏤᎦᏈᏃ ᏎᎳᎻ ᎤᎷᏤᎢ, ᎾᏍᎩ ᏏᎩᎻ ᎤᏪᏚᎲᎢ, ᎨᎾᏂ ᎦᏓ ᎠᎲ ᏥᎦᏚᎭ, ᎾᎯᏳ ᏇᏓᏁᎳᎻᏱ ᏨᏧᎶᏎᎢ; ᎠᎴ ᎤᎵᏦᏔᏁ ᎢᎬᏱᏗᏢ ᎦᏚᎲᎢ.
ᎠᎴ ᎤᏩᏎ ᎢᏴᏛ ᎢᎩᏛ ᏠᎨᏏ, ᎾᎿ ᎤᎵᏦᏔᏅᎢ, ᎮᎼ ᏧᏪᏥ ᏚᏩᎯᏎᎴᎢ, ᎾᏍᎩ ᏏᎩᎻ ᎤᏙᏓ, ᎠᏍᎪᎯᏧᏈ ᎠᏕᎸᎯ ᎤᏓᏴᎮᎢ.
ᎠᎴ ᎾᎿ ᎤᏬᏢᏁ ᎠᏥᎸ-ᎨᎳᏍᏗᏱ, ᎠᎴ ᎡᎴᎶᎯ-ᎢᏏᎵ ᏚᏬᎡᎢ.
ᎠᏯᏙᎸᎢ 34
ᏓᏱᎾᏃ ᎵᎠ ᎤᏪᏥ, ᎾᏍᎩ ᏤᎦᏈ ᏧᎾᏄᎪᏫᏎᎴᎢ, ᎤᏪᏅᏎ ᏚᏩᏛᎲᏎ ᎾᎿ ᎠᏁᎯ ᏧᏁᏥ ᎠᎾᏛ.
ᎿᏉᏃ ᏏᎩᎻ, ᎮᎼ ᎠᎯᏫ ᎤᎬᏫᏳᎯ ᎾᎿ ᎠᏁᎲ ᎤᏪᏥ, ᎤᎪᎮᎢ, ᎠᎴ ᎤᏯᏅᎮᎢ, ᎠᎴ ᏚᎾᏂᏏᏁᎢ, ᎠᎴ ᎤᏐᏢᎢᏍᏔᏁᎢ.
ᎠᎴ ᏧᏓᏅᏛ ᎢᏴᏛ ᏓᎧᎾᏩᏗᏙᎮ ᏓᏱᎾ ᏤᎦᏈ ᎤᏪᏥ, ᎠᎴ ᎤᎨᏳᏎ ᎠᏛ, ᎠᎴ ᎤᏓᏅᏘ ᎦᏬᏁᏗᏍᎨ ᎠᏛ
ᏏᎩᎻᏃ ᎤᏁᏤᎴ ᎤᏙᏓ ᎮᎼ, ᎯᎠ ᏄᏪᏎᎢ, ᏫᏍᎩᏯᏅᏏ ᎯᎠ ᎠᏛ ᎠᏆᏓᏴᏍᏗ.
ᏤᎦᏈᏃ ᎤᏛᎦᏁ ᎤᏐᏢᎢᏍᏔᏅ ᏓᏱᎾ ᎾᏍᎩ ᎤᏪᏥ; ᏧᏪᏥᏃ ᎢᎾᎨ ᏫᏓᏂᎢᏰ ᎦᎾᏝᎢ; ᏤᎦᏈᏃ ᎡᎳᏪᏉ ᎨᏎ ᎬᏂ ᎢᎤᏂᎷᏨ.
ᎮᎼᏃ ᏏᎩᎻ ᎤᏙᏓ ᏭᎷᏤᎴ ᏤᎦᏈ ᎤᎵᏃᎮᏔᏅᏎᎢ.
ᏤᎦᏈᏃ ᏧᏪᏥ ᎤᎾᏛᎦᏅ ᎢᎾᎨ ᏧᏂᎶᏎᎢ; ᎠᎴ ᎠᏂᏍᎦᏯ ᎤᏲᎢᏳ ᎤᏂᏰᎸᏁᎢ, ᎠᎴ ᎤᏣᏘ ᎤᏂᏔᎳᏬᏎᎢ; ᏅᏗᎦᏍᏙᏗᏍᎨ ᎤᏲ ᏚᎸᏫᏍᏓᏁᎸ ᎢᏏᎵ ᎠᏁᎲᎢ, ᎾᏍᎩ ᏚᎾᏂᏏᏅ ᏤᎦᏈ ᎤᏪᏥ; ᎾᏍᎩ ᎯᎠ ᎢᎬᏛᏁᏗ ᏂᎨᏒᎾ ᏥᎩ.
ᎮᎼᏃ ᏚᎵᏃᎮᏔᏁᎢ, ᎯᎠ ᏄᏪᏎᎢ, ᎤᏓᏅᏙᎩ ᎠᏇᏥ ᏏᎩᎻ ᏓᎧᎿᏩᏗᏙᎭ ᎢᏤᏥ; ᎡᏥᎧᏏ ᎤᏓᏴᏍᏗ.
ᎠᎴ ᏧᎾᏨᏍᏗᏱ ᏂᏍᎩᏴᏂᏏ, ᎠᎴ ᏗᏤᏥ ᎠᏂᎨᏴ ᏕᏍᎩᏯᎧᏁᎮᏍᏗ, ᎠᎴ ᏦᎨᏥ ᎠᏂᎨᏴ ᏕᏥᏯᏂᏍᎨᏍᏗ.
ᎠᎴ ᎢᏧᎳᎭ ᎢᏕᎮᏍᏗ; ᎠᎴ ᎦᏙᎯ ᎢᏤᎲ ᎢᎬᏱᏢ ᎠᎮᏍᏗ; ᎾᎿ ᏕᏥᏁᎴᏍᏗ ᎠᎴ ᎢᏥᏃᏔᏂᏙᎮᏍᏗ, ᎠᎴ ᎾᎿ ᎦᏓ ᎢᏣᏤᎵ ᏂᏨᏁᎮᏍᏗ.
ᏏᎩᎻᏃ ᎯᎠ ᏂᏚᏪᏎᎴ ᎤᏙᏓ ᎠᎴ ᏧᏙ, ᎣᏍᏛ ᏍᎩᏰᎸᏗ ᏫᏥᏩᏛ, ᎠᎴ ᎢᎦᎢᏉ ᏍᎩᏲᏎᎸ ᏓᏥᏂ.
ᎤᏣᏘ ᎢᏥᏁᏨ ᏥᏯᎫᏴᏗᏱ, ᎠᎴ ᎢᏳᏁᎸᏗᏱ, ᎠᏎ ᏍᎩᏁᏤᎸ ᎢᎦᎢ ᏓᏥᏂ; ᎠᏎᏍᎩᏂ ᏍᎩᏯᎧᏏ ᎠᏛ ᎠᏆᏓᏴᏍᏗ.
ᏤᎦᏈᏃ ᏧᏪᏥ ᎠᏠᎾᏍᏗ ᏚᏂᏁᏤᎴ ᏏᎩᎻ ᎠᎴ ᎤᏙᏓ ᎮᎼ, ᎠᎴ ᎯᎠ ᏄᏂᏪᏎᎢ, --- ᏅᏗᎦᎵᏍᏙᏗᏍᎨ ᏓᏱᎾ ᎤᏂᏙ ᎤᏐᏢᎢᏍᏔᏅᎢ, ---
ᎯᎠᏃ ᏂᏚᏂᏪᏎᎴᎢ, ᎥᏝ ᎾᏍᎩ ᏱᏅᎦᏲᏣᏛᎦ, ᎾᏍᎩ ᎣᎩᏙ ᏴᎦᏲᏥᎧᏏ ᎩᎶ ᎾᏥᎤᏍᏕᏎᎸᎾ; ᎾᏍᎩᏰᏃ ᏲᎦᏕᎰᎯᏍᏓ;
ᎯᎠᏍᎩᏂ ᏱᏄᏍᏗ ᎨᏨᏲᎢᏳᏗᏉ; ᎠᏴ ᏃᎦᏍᏛ ᏱᏂᏣᎵᏍᏔᏅ, ᎾᏍᎩ ᏂᏥᎥ ᎢᏥᏍᎦᏯ ᏱᏕᏥᎤᏍᏕᏎᎸ.
ᎩᎳᏃ ᏕᏨᏯᎧᏁᎮᏍᏗ ᏦᎨᏥ ᎠᏂᎨᏴ, ᎠᎴ ᏂᎯ ᏗᏤᏥ ᎠᏂᎨᏴ ᏙᏥᏯᏂᏍᎨᏍᏗ; ᎠᎴ ᎢᏤᎲ ᎣᏤᎮᏍᏗ, ᎠᎴ ᏌᏉᏉ ᏴᏫ ᏂᏓᎵᏍᏔᏅᎭ.
ᎢᏳᏃ ᏂᏍᎩᏯᏛᏓᏍᏓᏁᎸᎾ ᎢᎨᏎᏍᏗ ᏤᏥᎤᏍᏕᏎᏗᏱ, ᎿᏉ ᏛᎣᏥᏯᏅᎯ ᎣᎨᏥ, ᎠᎴ ᏛᎣᏣᏂᎩᏏ.
ᏄᏂᏪᏒᏃ ᎣᏏᏳ ᎤᏂᏰᎸᏁ ᎮᎼ, ᎠᎴ ᏏᎩᎻ ᎮᎼ ᎤᏪᏥ.
ᎾᏍᎩᏃ ᎠᏫᏅ ᎥᏝ ᏳᏙᎯᏕ ᎾᏍᎩ ᎢᏳᏛᏁᏗᏱ, ᏅᏗᎦᎵᏍᏙᏗᏍᎨ ᏤᎦᏈ ᎤᏪᏥ ᎣᏏᏳ ᎤᏰᎸᏒᎢ; ᎠᎴ ᎤᏟ ᎠᏥᎸᏉᏗᏳ ᎨᏎ ᎡᏍᎦᏉ ᏂᎦᏛ ᎤᏙᏓ ᏚᏓᏘᎾᎥᎢ.
ᎮᎼᏃ ᎠᎴ ᎾᏍᎩ ᎤᏪᏥ ᏏᎩᎻ ᎤᏂᎷᏤ ᎦᎶᎯᏍᏗᏱ ᎤᏂᏚᎲᎢ, ᎠᎴ ᏚᎾᎵᏃᎮᏔᏁ ᎠᏂᏍᎦᏯ ᎤᏂᏚᎲ ᎠᏁᎯ, ᎯᎠ ᏄᏂᏪᏎᎢ,
ᎯᎠ ᎠᏂᏍᎦᏯ ᏙᎯ ᏂᎬᏅ, ᎾᏍᎩ ᎢᏳᏍᏗ ᎬᏁᎮᏍᏗᏉ ᎢᎦᏤᎵᎪᎯ, ᎠᎴ ᎾᎿ ᎠᏂᏃᏗᏍᎨᏍᏗ; ᎬᏂᏳᏉᏰᏃ ᎦᏙᎯ, ᏰᎵᏉ ᏂᎬ ᎤᎾᏕᏗᏱ; ᎠᎴ ᏕᏓᏓᏰᎨᏍᏗ ᏧᏁᏥ ᎠᏂᎨᏴ, ᎠᎴ ᏕᎨᏗᎧᏁᎮᏍᏗ ᏗᎨᏥ ᎠᏂᎨᏴ.
ᎯᎠᏍᎩᏂᏃᏅ ᏱᏄᏍᏗ ᎩᎳ ᎬᏩᏃᎯᏳᏗ ᎢᏕᎲ ᎤᎾᏕᏗᏱ, ᎠᎴ ᏌᏉᏉ ᏴᏫ ᎢᎦᎵᏍᏙᏗᏱ, ᎾᏍᎩ ᎢᏳᏃ ᏂᎦᏛ ᎠᏂᏍᎦᏯ ᎠᏴ ᎢᏕᎲ ᏱᏗᎨᏥᎤᏍᏕᏎᎸ. ᎾᏍᎩᏯ ᎤᏅᏒ ᏗᎨᏥᎤᏍᏕᏎᎸᎯ ᏥᎩ.
ᏝᏍᎪ ᏧᎾᏤᎵ ᎦᎾᏝᎢ, ᎠᎴ ᎾᏍᎩ ᎤᎾᎵᏍᏕᎸᏙᏗ, ᎠᎴ ᏂᎦᏛ ᏅᎩ ᏗᏂᏅᏌᏗ ᏧᎾᏤᎵᎦ, ᎠᏴ ᏗᎦᏤᎵ ᏱᎨᏎᏍᏗ? ᏗᏙᎯᏳᎲᎦᏉ, ᎢᏕᎲᏃ ᏛᎾᏕᏂ.
ᏂᎦᏛᏃ ᎦᏚᎲ ᎦᎶᎯᏍᏗᏱ ᎠᏂᎶᏍᎩ ᎬᏩᏛᏓᏍᏓᏁᎴ ᎮᎼ ᎠᎴ ᎤᏪᏥ ᏏᎩᎻ; ᎠᎴ ᏂᎦᏛ ᎠᏂᏍᎦᏯ ᏚᎨᏥᎤᏍᏕᏎᎴᎢ ᎾᏂᎥ ᎤᏪᏚᎲ ᎦᎶᎯᏍᏗᏱ ᎠᏂᎶᏍᎩ.
ᎯᎠᏃ ᏄᎵᏍᏔᏁ ᏦᎢᏁ ᎢᎪᎯ ᎿᏉ ᏚᏁᎯᏍᏓᏁᎮᎢ, ᎠᏂᏔᎵ ᏤᎦᏈ ᏧᏪᏥ ᏏᎻᏯᏂ ᎠᎴ ᎵᏫ ᏓᏱᎾ ᏧᏙ ᎢᏧᎳ ᎭᏰᎳᏍᏗ ᎦᏅᎯᏛ ᏚᏂᏴᎮᎢ, ᎠᎴ ᎾᏂᎾᏰᏍᎬᎾ ᏚᎾᏁᎷᎩᎡᎴ ᎦᏚᎲᎢ, ᎠᎴ ᏂᎦᏛ ᎠᏂᏍᎦᏯ ᏚᏂᎴᎢ.
ᎠᎴ ᎭᏰᎳᏍᏗ ᎦᏅᎯᏛ ᎬᏗ ᏚᏂᎴ ᎮᎼ ᎠᎴ ᏏᎩᎻ ᎾᏍᎩ ᎤᏪᏥ, ᎠᎴ ᏏᎩᎻ ᎦᏁᎸ ᎤᏂᏯᏅᎵ ᏓᏱᎾ ᎠᎴ ᎤᏂᏄᎪᏤᎢ.
ᏤᎦᏈ ᏧᏪᏥ ᎤᏂᎷᏤ ᏗᎨᏥᎸᎯ ᎠᏂᎳᎨᏴᎢ, ᎠᎴ ᎤᏂᏲᏍᏔᏁ ᎦᏚᎲᎢ, ᏅᏗᎦᎵᏍᏙᏗᏍᎨ ᎤᏂᏙ ᎤᏂᏐᏢᎢᏍᏔᏅᎢ.
ᎠᎴ ᏚᏂᏯᏅᎮ ᏧᎾᏤᎵ ᎠᏫ, ᎠᎴ ᏩᎦ, ᎠᎴ ᏐᏈᎵ ᏗᏂᎵᎠᏅᎯᏛ, ᎠᎴ ᎪᎱᏍᏗ ᎦᏚᎲ ᎠᎿᎥᎢ, ᎠᎴ ᎪᎱᏍᏗ ᏠᎨᏏ ᎠᎿᎥᎢ;
ᎠᎴ ᏂᎦᏛ ᎤᏁᎿᎥᎢ, ᎠᎴ ᏂᎦᏛ ᏗᏂᏲᎵ ᏚᎾᏓᏘᎾᎥᎢ, ᎠᎴ ᏧᎾᏓᎵᎢ ᏚᏂᏴᎩᏁᎢ, ᎠᎴ ᏂᎦᏛ ᎦᎵᏦᏕ ᎠᎿᎥ ᎤᏂᏫᏛᎮᎢ.
ᏤᎦᏈᏃ ᎯᎠ ᏂᏚᏪᏎᎴ ᏏᎻᏯᏂ ᎠᎴ ᎵᏫ, ᏍᎩᎾᏕᏯᏙᏓᏉ, ᎥᎩᏂᏆᏘᎯ ᏥᏂᏍᎩᏅᎦ ᏴᏫ ᎡᏍᎦᏂ ᎠᏁᎲᎢ, ᎾᏍᎩ ᎠᏂᎨᎾᏂ ᎠᎴ ᎠᏂᏇᎵᏏ ᎠᏁᎲᎢ; ᎠᏴᏃ ᎢᏗᎦᏲᎵᏳ ᏥᎩ, ᏛᎾᏓᏟᏌᏂ ᎠᎴ ᏙᏓᎬᎩᎦᏘᎴᏏ ᎠᎴ ᏓᎬᎩᎵ; ᎠᏴᏃ ᏓᏴᎩᏛᏔᏂ, ᎠᏴ, ᎠᎴ ᏓᏆᏓᏘᎾᎥᎢ.
ᎯᎠᏃ ᏄᏂᏪᏎᎢ, ᏥᎪ ᎤᏁᏓᏥᏛ ᎠᎨᏴ ᎢᎦᎬᏁᏗ ᏥᎩ ᏅᏓᎬᏁᎵ ᎣᎩᏂᏙᎢ?
ᎠᏯᏙᎸᎢ 35
ᎤᏁᎳᏅᎯᏃ ᎯᎠ ᏄᏪᏎᎴ ᏤᎦᏈ, ᏔᎴᎲᎦ, ᎡᎵ ᎮᎾ, ᎠᎴ ᎾᎿ ᏩᏕᎲᎦ; ᎠᎴ ᎾᎿ ᎠᏥᎸ-ᎨᎳᏍᏗᏱ ᎯᏲᏢᎾᏁᎸᎭ ᎤᏁᎳᏅᎯ, ᎾᏍᎩ ᎬᏂᎨᏒ ᏥᏂᏣᏛᏁᎸᎩ ᎾᎯᏳ ᏥᏯᎵᏘᎡᎸ ᎢᏐ ᎡᎶᏂᎵ.
ᎿᏉᏃ ᏤᎦᏈ ᎯᎠ ᏂᏚᏪᏎᎴ ᏚᏓᏘᎾᎥᎢ, ᎠᎴ ᏂᎦᏛ ᏓᏓᏘᏁᎲᎢ, ᎢᏴᏛ ᏂᏗᏨᎦ ᎤᏁᎳᏅᎯ ᏗᏰᎸᎯ ᏕᏥᎲᎢ, ᎠᎴ ᎢᏣᏓᏅᎦᎸ, ᎠᎴ ᏗᏣᏄᏩᎢᏴᎾ;
ᎠᎴ ᏗᏓᎴᎲᎦ ᎠᎴ ᏇᏕᎵ ᏫᏗᎶᎯ; ᎠᎴ ᎾᎿ ᎠᏥᎸ-ᎨᎳᏍᏗᏱ ᏓᏥᏲᏢᎾᏁᎵ ᎤᏁᎳᏅᎯ, ᎾᏍᎩ ᎠᎩᏁᏤᎸᎯ ᎾᎯᏳ ᎤᏪᎵᏍᏗ ᎾᏆᎵᏍᏓᏁᎲᎢ, ᎠᎴ ᏔᎵ ᏧᏛᏗᏕᎬ ᎦᎢᏒᎢ.
ᏂᎦᏛᏃ ᏕᎬᏩᏲᎯᏎᎴ ᏤᎦᏛ ᎤᏁᎳᏅᎯ ᏗᏰᎸᎯ ᏚᏂᎲᎢ, ᎠᎴ ᏂᎦᏛ ᏗᏟᎠᏙ ᏚᎾᏟᎠᏛᎢ; ᏤᎦᏈᏃ ᏚᏩᏍᎦᎳᏁ ᎭᏫᏂᏗᏢ ᎠᏓᏯ ᏡᎬᎢ, ᏏᎩᎻ ᎾᎥᎢ.
ᎠᎴ ᎤᎾᏂᎩᏎᎢ; ᎠᎴ ᎤᏁᎳᏅᎯ ᎦᎾᏰᎯᏍᏗ ᎨᏒ ᎤᏂᎷᏤᎴ ᎬᏩᏚᏫᏛ ᏕᎦᏚᎲ ᎠᎴ ᎥᏝ ᏱᏚᏂᎨᎲᏎ ᏤᎦᏈ ᏧᏪᏥ.
ᏤᎦᏈᏃ ᎳᏏ ᏭᎷᏤᎢ, ᎾᏍᎩ ᏇᏕᎵ [ᏥᏚᏙᎥ,] ᎨᎾᏂ ᎦᏓ ᎠᎲᎢ ᏥᎦᏚᎭ, ᎤᏩᏒ ᎠᎴ ᏂᎦᏛ ᏴᏫ ᏓᏓᏘᏁᎲᎢ.
ᎾᎿᏃ ᎠᏥᎸ-ᎨᎳᏍᏗᏱ ᎤᏬᏢᏁᎢ, ᎠᎴ ᎡᎵ-ᏇᏕᎵ ᏚᏬᎡ ᎾᏍᎩ; ᏅᏗᎦᎵᏍᏙᏗᏍᎨ ᎤᏁᎳᏅᎯ ᎾᎿ ᎬᏂᎨᏒ ᏄᏛᏁᎸᎢ, ᎾᎯᏳ ᏣᎵᏘᎡᎮ ᎤᏂᎵ.
ᎠᏎᏃ ᏕᏉᎳ ᎵᏇᎩ ᎤᏍᏛᏅᎯ ᎤᏲᎱᏎᎢ, ᎠᎴ ᎠᏥᏂᏌᏁ ᏇᏕᎵ ᎨᏓᎵᏱ ᎢᏗᏢ ᎠᏓᏯ ᏡᎬ ᎭᏫᏂᏗᏢ; ᎠᎴ ᎠᎶᏂ-ᏆᏓᏗ ᏚᏃᎡᎢ.
ᎤᏁᎳᏅᎯᏃ ᏔᎵᏁ ᎬᏂᎨᏒ ᏄᏛᏁᎴ ᏤᎦᏈ, ᎾᎯᏳ ᏇᏓᏁᎳᎻ ᏨᏧᎶᏎᎢ, ᎠᎴ ᎣᏍᏛ ᎤᏁᏤᎴᎢ.
ᎤᏁᎳᏅᎯᏃ ᎯᎠ ᏄᏪᏎᎴᎢ, ᏤᎦᏈ ᏕᏣᏙᎥ; ᎥᏝ ᎿᏉ ᏤᎦᏈ ᏰᏦᏎᎮᏍᏗ, ᎢᏏᎵᏍᎩᏂ ᏕᏣᏙᎡᏍᏗ; ᎢᏏᎵᏃ ᏚᏬᎡᎢ.
ᎤᏁᎳᏅᎯᏃ ᎯᎠ ᏄᏪᏎᎴᎢ, ᎠᏴ ᎠᏆᏁᎳᏅᎯ ᏫᎾᏍᏛᎾ ᎠᏆᎵᏂᎩᏛ; ᏣᏁᏉᏣᏖᏍᏗ ᎠᎴ ᎯᎪᏙᏍᎨᏍᏗ; ᎥᏝ ᏏᎦᎵᏍᏓᎴᎩᏉ, ᎢᎸᏍᎩᏍᎩᏂ ᎢᎦᎵᏍᏓᎴᎩ ᏴᏫ ᏂᎯ ᎨᏒ ᏛᎾᏓᎴᏂ, ᎠᎴ ᎤᏂᎬᏫᏳᎯ ᏓᎨᏣᎾᏄᎪᏥ.
ᎠᎴ ᎦᏙᎯ ᎾᏍᎩ ᎡᏆᎭᎻ ᎠᎴ ᎡᏏᎩ ᎦᏥᏁᎸᎯ ᏥᎩ, ᏂᎯ ᏛᎬᏁᎵ, ᎠᎴ ᏂᎯ ᏣᏁᏢᏔᏅᎯ ᎣᏂ ᎤᎾᏕᏗ ᏥᎩ ᏓᎦᏥᏁᎵ ᎾᏍᎩ ᎦᏙᎯ.
ᎤᏁᎳᏅᎯᏃ ᎤᎵᏌᎳᏓᏁ ᎤᏓᏅᎡᎴᎢ ᎾᎿ ᎤᎵᏃᎮᏔᏅᎢ.
ᏤᎦᏈᏃ ᎤᏪᏘᏁ ᎾᎿ ᎤᎵᏃᎮᏔᏅᎢ, ᎾᏍᎩ ᏅᏯ ᎤᏪᏘᏁᎢ; ᎠᎴ ᎠᏗᏔᏍᏗ ᎠᎵᏍᎪᎸᏙᏗ ᎤᏍᏚᏞ ᎾᎿᏂ, ᎠᎴ ᎪᎢ ᎤᏍᏚᏞᎢ.
ᏤᎦᏈᏃ ᏇᏕᎵ ᏚᏬᎡ ᎾᎿ ᎤᏁᎳᏅᎯ ᎤᎵᏃᎮᏔᏅᎢ.
ᏇᏕᎵᏃ ᎤᎾᏂᎩᏎᎢ; ᎡᏍᎦᏂᏉᏃ ᎡᏅᏍᏗ ᎨᏎ ᎡᏆᏓ ᏫᎦᎷᎯᏍᏗᏱ; ᎴᏥᎵᏃ ᎤᏍᏆᎸᎡᎴ ᎠᏲᎵ ᎤᎾᏄᎪᏫᏍᏗᏱ, ᎠᎴ ᎤᏣᏘ ᎠᏍᏓᏯ ᎤᏱᎵᏙᎮᎢ.
ᎯᎠᏃ ᏄᎵᏍᏔᏁ ᎿᏉ ᎤᏣᏘ ᎠᏍᏓᏯ ᎤᏱᎵᏙᎸ, ᎤᏍᏕᎵᏍᎩ ᎯᎠ ᏄᏪᏎᎴᎢ ᏞᏍᏗ ᏱᎾᏰᏍᎨᏍᏗ; ᎾᏍᏉᏰᏃ ᎯᎠ ᏤᏥ ᎠᏧᏣ ᏛᎯᎾᏄᎪᏫᏏ.
ᎯᎠᏃ ᏄᎵᏍᏔᏁᎢ, ᎿᏉ ᎤᏓᏅᏙ ᎠᏓᏅᏍᎨᎢ, --- ᎤᏲᎱᏎᏰᏃ, --- ᎾᏍᎩ ᏇᏃᏂ ᏚᏬᎡᎢ; ᎤᏙᏓᏍᎩᏂ ᏇᏂ ᏚᏬᎡᎢ.
ᎴᏥᎵᏃ ᎤᏲᎱᏎᎢ, ᎠᎴ ᎠᏥᏂᏌᏁ ᏫᎦᏅᎤ ᎡᏆᏓ, ᎾᏍᎩ ᎦᏚᏱ ᏥᏚᏙᎥ.
ᏤᎦᏈᏃ ᎤᏪᏘᏁ ᎠᏥᏂᏌᎲᎢ; ᎾᏍᎩ ᎴᏥᎵ ᎠᏥᏂᏌᎲ ᎩᎳᎯᏳ ᎨᏔ.
ᎢᏏᎵᏃ ᎤᏂᎩᏎᎢ, ᎠᎴ ᎢᏓ ᏗᏐᏴ ᎤᏗᏗᏢ ᏚᎵᏦᏔᏁᎢ.
ᎯᎠᏃ ᏄᎵᏍᏔᏁ ᎾᎯᏳ ᎢᏏᎵ ᎾᎿ ᎦᏓ ᎠᎲ ᏤᎮᎢ, ᎾᏍᎩ ᎷᏈᏂ ᏭᏂᏏᏁᎴ ᏈᎳ ᎤᏙᏓ ᏔᎵ ᏚᏮᏕ ᏣᏓᏰᎮᎢ; ᎢᏏᎵᏃ ᎤᏛᎦᏁᎢ. ᏤᎦᏈᏃ ᏧᏪᏥ ᎠᏂᏍᎦᏯ ᏔᎳᏚ ᎤᏂᎡᎢ.
ᎵᎠ ᏧᏪᏥ; ᎷᏈᏂ ᎢᎬᏱ ᎤᏕᏁᎸᎯ ᏤᎦᏈ, ᏏᎻᏯᏂᏃ, ᎠᎴ ᎵᏫ, ᎠᎴ ᏧᏓ, ᎠᎴ ᎢᏏᎦ, ᎠᎴ ᏤᏆᎳᏂ;
ᎴᏥᎵᏃ ᏧᏪᏥ; ᏦᏩ ᎠᎴ ᏇᏂ.
ᏈᎳᏃ ᏧᏪᏥ, ᎾᏍᎩ ᏧᏥᎵ ᎤᏅᏏᏓᏍᏗ; ᏕᏂ ᎠᎴ ᏁᏩᏔᎵ.
ᏏᎵᏆᏃ ᏧᏪᏥ, ᎾᏍᎩ ᎵᎠ ᎤᏅᏏᏓᏍᏗ; ᎦᏗ ᎠᎴ ᎡᏌ. ᎾᏍᎩ ᎯᎠ ᏤᎦᏈ ᏧᏪᏥ ᎠᏂᏍᎦᏯ, ᏇᏓᏁᎳᎻᏱ ᏥᎬᏩᏕᏁᎴᎢ.
ᏤᎦᏈᏃ ᏭᎷᏤᎴ ᎤᏙᏓ ᎡᏏᎩ ᎹᎻᎵᏱ, ᎩᎵᏯ-ᎠᏆ. ᎾᏍᎩ ᎯᏆᏂ ᏥᏚᏙᎥ, ᎾᎿ ᎡᏆᎭᎻ ᎠᎴ ᎡᏏᎩ ᎤᏁᏙᎸᎢ.
ᎡᏏᎩᏃ ᎤᎴᏂᏙᎸ ᎠᏍᎪᎯᏧᏈ ᏁᎳᏍᎪᎯ ᏄᏕᏘᏴᎮᎢ.
ᎡᏏᎩᏃ ᎤᏲᎯᏍᏔᏁ ᎬᏬᎳᏕᏍᎬ ᎠᎴ Ꭴ ᏮᎱᏎᎢ, ᎠᎴ ᏧᏤᎵᎦ ᏴᏫ ᏄᎾᏛᏅ ᏫᏚᏖᎳᏕᎴᎢ, ᎤᏛᏐᏅᎯ ᎠᎴ ᏧᎩᏨᏂᎶᏛ ᎨᏎᎢ; ᏧᏪᏥᏃ ᎢᏐ ᎠᎴ ᏤᎦᏈ ᎬᏩᏂᏌᏁᎢ.
ᎠᏯᏙᎸᎢ 36
 ᎯᎠᏃ ᎾᏍᎩ ᎤᏁᏢᏔᏅᎯ ᎨᏒ ᎢᏐ, ᎾᏍᎩ ᎢᏙᎻ ᏥᏚᏙᎥ.
ᎢᏐ ᎨᎾᏂ ᎠᏁᎯ ᏧᏁᏥ ᏫᏚᏯᏅᎮ ᏧᏓᎵᎢ; ᎾᏍᎩ ᎡᏓ ᎢᎶᏂ ᎡᎯᏗ ᎤᏪᏥ, ᎠᎴ ᎠᎰᎵᏆᎹ ᎡᏮ ᎤᏪᏥ ᎾᏍᎩ ᏥᏈᎣᏂ ᎠᎯᏫ ᎤᏪᏥ;
ᎠᎴ ᏆᏏᎹ ᎢᏏᎺᎵ ᎤᏪᏥ ᎤᏙ ᎢᏆᏲᏗ.
ᎡᏓᏃ ᎡᎵᏆ ᎤᎾᏄᎪᏫᏎᎴ ᎢᏐ; ᏆᏏᎹᏃ ᎷᎡᎵ ᎤᎾᏄᎪᏫᏎᎴᎢ.
ᎠᎰᎵᏆᎹᏃ ᏥᎤᏏ ᎠᎴ ᏤᎠᎳᎻ ᎠᎴ ᎪᎳ ᏚᎾᏄᎪᏫᏎᎴᎢ; ᎯᎠ ᎾᏍᎩ ᎢᏐ ᏧᏪᏥ ᎠᏂᏍᎦᏯ, ᎾᏍᎩ ᎨᎾᏂ ᎦᏙᎯ ᏥᎬᏩᏕᏁᎴᎢ.
ᎢᏐᏃ ᏚᏘᏅᏎ ᏧᏓᎵᎢ, ᎠᎴ ᏧᏪᏥ ᎠᏂᏍᎦᏯ, ᎠᎴ ᏧᏪᏥ ᎠᏂᎨᏴ, ᎠᎴ ᏂᎦᏛ ᎦᏁᎸ ᎠᏁᎯ, ᎠᎴ ᎦᎾᏝᎢ, ᎠᎴ ᏧᏤᎵ ᏅᎩ ᏗᏂᏅᏌᏗ, ᎠᎴ ᏂᎦᏛ ᎪᎱᏍᏗ ᎤᎿᎥᎢ, ᎾᏍᎩ ᎨᎾᏂ ᎦᏙᎯ ᏭᏩᏛᏛ; ᎠᎴ ᎢᎸᎯᏢ ᏭᎶᏎᎢ, ᎤᏅᏟ ᏤᎦᏈ ᎤᏓᏅᎡᎴᎢ.
ᎤᏣᏘᏰᏃ ᏧᎬᏩᎶᏗ ᎤᏂᎲ ᏅᏗᎦᎵᏍᏙᏗᏍᎨ ᎥᏝ ᎢᏧᎳᎭ ᎬᏩᎾᏕᏗ ᏱᎨᏎᎢ; ᎠᎴ ᎾᏍᎩ ᎦᏙᎯ ᎾᎿ ᎠᏁᏙᎯ ᎨᏒᎢ, ᏚᏂᎷᎶᎨᏉ ᏂᎦᎵᏍᏙᏗᏍᎨ ᎤᏂᎾᏝᎾᎥᎢ.
ᎾᏍᎩᏃ ᎢᏐ ᏏᎠ ᎣᏓᎸ ᎡᎮᎢ. ᎢᏐ ᎾᏍᎩ ᎢᏙᎻ.
ᎯᎠᏃ ᎾᏍᎩ ᎤᏁᏢᏔᏅᎯ ᎢᏐ, ᎾᏍᎩ ᎠᏂᎡᏙᎻ ᎤᏂᏙᏓ, ᏏᎠ ᎣᏓᎸ ᎠᏁᎯ.
ᎯᎠ ᎾᏍᎩ ᏚᎾᏙᎥ ᎢᏐ ᏧᏪᏥ; ᎡᎵᏆ ᎡᏓ ᎤᏪᏥ ᎾᏍᎩ ᎢᏐ ᎤᏓᎵᎢ, ᎷᎡᎵ ᏆᏏᎹ ᎤᏪᏥ ᎾᏍᎩ ᎢᏐ ᎤᏓᎵᎢ.
ᎯᎠᏃ ᎾᏍᎩ ᎡᎵᏆ ᏧᏪᏥ, ᏘᎹᏂ, ᎠᎹ, ᏂᏉ, ᎠᎴ ᎦᏓᎻ, ᎠᎴ ᎨᎾᏏ.
ᏘᎻᎾᏃ ᎡᎵᏆ ᏔᎵ ᎤᏮᏗ ᎠᏓᏰᎲ ᎨᏎᎢ, ᎾᏍᎩ ᎢᏐ ᎤᏪᏥ; ᎾᏍᎩᏃ ᎡᎵᏆ ᎠᎹᎴᎩ ᎤᎾᏄᎪᏫᏎᎴᎢ. ᎯᎠ ᎾᏍᎩ ᎡᏓ ᏧᏪᏥ ᎢᏐ ᎤᏓᎵᎢ.
ᎯᎠᏃ ᎾᏍᎩ ᎷᎡᎵ ᏧᏪᏥ; ᏁᎭᏗ, ᎠᎴ ᏎᎳ, ᏌᎹ, ᎠᎴ ᎻᏌ; ᎯᎠ ᎾᏍᎩ ᏆᏏᎹ ᎢᏐ ᎤᏓᎵᎢ ᏧᏪᏥ ᎨᏎᎢ.
ᎯᎠᏃ ᎾᏍᎩ ᏧᏪᏥ ᎠᎰᎵᎠ ᎢᏐ ᎤᏓᎵᎢ, ᎡᎾ ᎤᏪᏥ ᎾᏍᎩ ᏥᏈᎣᏂ ᎤᏪᏥ ᏥᎨᏎᎢ; ᎠᎴ ᎾᏍᎩ ᏤᎤᏏ, ᎠᎴ ᏤᎳᎻ, ᎠᎴ ᎪᎳ ᏚᎾᏄᎪᏫᏎᎴ ᎢᏐ.
ᎯᎠᏃ ᎾᏍᎩ ᎤᏂᎬᏫᏳᏌᏕᎩ ᎨᏎ ᎢᏐ ᏧᏪᏥ; ᎡᎵᏆ ᏧᏪᏥ ᎾᏍᎩ ᎢᏐ ᎢᎬᏱ ᎤᏕᏁᎸᎯ; ᏘᎹᏂ ᎤᎬᏫᏳᏌᏕᎩ, ᎣᎹ ᎤᎬᏫᏳᏌᏕᎩ, ᏎᏉ ᎤᎬᏫᏳᏌᏕᎩ, ᎠᎴ ᎩᎾᏏ ᎤᎬᏫᏳᏌᏕᎩ.
ᎪᎳ ᎤᎬᏫᏳᏌᏕᎩ, ᎦᏔᎻ ᎤᎬᏫᏳᏌᏕᎩ, ᎠᎹᎴᎩ ᎤᎬᏫᏳᏌᏕᎩ; ᎯᎠ ᎾᏍᎩ ᎤᏂᎬᏫᏳᏌᏕᎩ ᎡᎵᏆ ᎬᏩᏕᏁᎸᎯ ᎢᏙᎻ ᏣᏁᎮᎢ; ᎯᎠ ᎾᏍᎩ ᎡᏓ ᏧᏪᏥ ᎨᏎᎢ.
ᎯᎠᏃ ᎾᏍᎩ ᎷᎡᎵ ᏧᏪᏥ ᎾᏍᎩ ᎢᏐ ᎤᏪᏥ; ᏁᎭᏗ ᎤᎬᏫᏳᏌᏕᎩ, ᏎᎳ ᎤᎬᏫᏳᏌᏕᎩ, ᏌᎹ ᎤᎬᏫᏳᏌᏕᎩ, ᎻᏌ ᎤᎬᏫᏳᏌᏕᎩ; ᎯᎠ ᎾᏍᎩ ᎤᏂᎬᏫᏳᏌᏕᎩ ᎷᎡᎵ ᎬᏩᏕᏁᎸᎯ ᎢᏙᎻ ᏣᏁᎮᎢ; ᎯᎠ ᎾᏍᎩ ᏆᏏᎹ ᏧᏪᏥ ᎢᏐ ᎤᏓᎵᎢ.
ᎯᎠᏃ ᎾᏍᎩ ᎠᎪᎵᏆᎹ ᏧᏪᏥ ᎢᏐ ᎤᏓᎵᎢ; ᏥᎤᏏ ᎤᎬᏫᏳᏌᏕᎩ, ᏤᎠᎳᎻ ᎤᎬᏫᏳᏌᏕᎩ, ᎪᎳ ᎤᎬᏫᏳᏌᏕᎩ; ᎯᎠ ᎾᏍᎩ ᎤᏂᎬᏫᏳᏌᏕᎩ ᎠᎰᎵᏆᎹ ᎬᏩᏕᏁᎸᎯ ᎾᏍᎩ ᎢᏐ ᎤᏓᎵᎢ ᎡᎾ ᎤᏪᏥ.
ᎯᎠ ᎾᏍᎩ ᎢᏐ ᏧᏪᏥ, ᎾᏍᎩ ᎢᏙᎻ ᏥᏙᏙᎥ, ᎠᎴ ᎯᎠ ᎾᏍᎩ ᎤᏂᎬᏫᏳᏌᏕᎩ ᏧᎾᏤᎵᎦ.
ᎯᎠᏃ ᎾᏍᎩ ᏏᎠ ᎠᎰᎸ ᏧᏪᏥ, ᎾᏍᎩ ᎾᎿ ᎦᏙᎯ ᏣᏁᎮᎢ; ᎶᏔᏂ, ᎠᎴ ᏐᏆᎵ, ᎠᎴ ᏥᏈᎣᏂ, ᎠᎴ ᎡᎾ.
ᎠᎴ ᏗᏐᏂ, ᎠᎴ ᎢᏌ, ᎠᎴ ᏗᏌᏂ; ᎯᎠ ᎾᏍᎩ ᎤᏂᎬᏫᏳᏌᏕᎩ ᎠᏂᎰᎸ ᏧᎾᏤᎵᎦ, ᎾᏍᎩ ᏏᎠ ᏧᏪᏥ ᎢᏙᎻ ᎦᏙᎯ ᏣᏁᎮᎢ.
ᎶᏔᏂᏃ ᏧᏪᏥ ᎰᎵ ᎠᎴ ᎯᎹᏂ ᏚᎾᏙᎡᎢ; ᎶᏔᏂᏃ ᎤᏙ ᏘᎻᎾ ᏚᏙᎡᎢ.
ᎯᎠᏃ ᎾᏍᎩ ᏐᏆᎵ ᏧᏪᏥ; ᎠᎵᏆᏂ, ᎠᎴ ᎹᏁᎭ, ᎠᎴ ᎢᏆᎵ, ᏎᏉ, ᎠᎴ ᎣᎾᎻ.
ᎯᎠᏃ ᎾᏍᎩ ᏥᏈᎣᏂ ᏧᏪᏥ; ᎢᏧᎳ ᎡᏣ, ᎠᎴ ᎡᎾ; ᎯᎠ ᎾᏍᎩ ᎡᎾ ᎤᏗᎴᎩ ᎠᎹ ᏕᎦᏄᎪᎬ ᏥᏚᏩᏛᎮ ᎢᎾᎨᎢ, ᎤᏙᏓ ᏥᏈᎣᏂ ᏧᏤᎵᎦ ᏗᏂᎵᎠᏅᎯᏛ ᏐᏈᎵ ᏓᎦᏘᏴᎢ.
ᎯᎠᏃ ᎾᏍᎩ ᎡᎾ ᏧᏪᏥ; ᏗᏐᏂ, ᎠᎴ ᎠᎰᎵᏆᎹ ᎡᎾ ᎤᏤᏥ ᎠᎨᏴ.
ᎯᎠᏃ ᎾᏍᎩ ᏗᏐᏂ ᏧᏪᏥ; ᎮᎻᏓᏂ, ᎠᎴ ᎡᏏᏆᏂ, ᎠᎴ ᎢᏗᎳᏂ, ᎠᎴ ᎩᎳᏂ.
ᎯᎠᏃ ᎾᏍᎩ ᎢᏌ ᏧᏪᏥ; ᏈᎳᏂ, ᎠᎴ ᏤᏆᏂ, ᎠᎴ ᎡᎧᏂ
ᎯᎠᏃ ᎾᏍᎩ ᏗᏌᏂ ᏧᏪᏥ; ᎥᏏ, ᎠᎴ ᎠᎳᏂ.
ᎯᎠᏃ ᎾᏍᎩ ᎤᏂᎬᏫᏳᏌᏕᎩ ᎠᏂᎰᎸ ᎬᏩᎾᏕᏁᎸᎯ; ᎶᏔᏂ ᎤᎬᏫᏳᏌᏕᎩ, ᏐᏆᎵ ᎤᎬᏫᏳᏌᏕᎩ, ᏥᏈᎣᏂ ᎤᎬᏫᏳᏌᏕᎩ, ᎡᎾ ᎤᎬᏫᏳᏌᏕᎩ,
ᏗᏐᏂ ᎤᎬᏫᏳᏌᏕᎩ, ᎢᏌ ᎤᎬᏫᏳᏌᏕᎩ, ᏗᏌᏂ ᎤᎬᏫᏳᏌᏕᎩ; ᎯᎠ ᎾᏍᎩ ᎤᏂᎬᏫᏳᏌᏕᎩ ᎰᎳ ᎬᏩᏕᏁᎸᎯ, ᎾᏍᎩ ᏧᎾᏤᎵ ᎤᏂᎬᏫᏳᏌᏕᎩ ᎤᎾᏓᏑᏴ ᏏᎠ ᎦᏙᎯ ᏣᏁᎮᎢ.
ᎯᎠᏃ ᎾᏍᎩ ᎤᏂᎬᏫᏳ ᏣᏁᎮ ᎢᏙᎻᏱ ᎠᏏᏉ ᎢᏏᎵ ᏧᏪᏥ ᏄᏂᎧᎲᎾ ᏥᎨᏎ ᎤᎬᏫᏳᎯ.
ᏈᎳ ᏈᎣ ᎤᏪᏥ ᎢᏙᎻ ᎤᎬᏫᏳᎯ ᎨᏎᎢ; ᎾᏍᎩᏃ ᎤᏪᏚᎲ ᏗᏂᎮᏆ ᏚᏙᎡᎢ.
ᏈᎳᏃ ᎤᏲᎱᏎᎢ, ᏦᏆᏈᏃ ᏎᎳ ᎤᏪᏥ ᏉᏏᎳ ᎤᏕᏅᎯ ᎤᏓᏁᏟᏴᏍᏓᏁᎴ ᎤᎬᏫᏳᎯ ᏄᎵᏍᏔᏁᎢ.
ᏦᎠᏈᏃ ᎤᏲᎱᏎᎢ, ᎱᏌᎻᏃ ᏘᎹᏂ ᎦᏓ ᎠᎲ ᎤᏕᏅᎯ ᎤᏓᏁᏟᏴᏍᏔᏁᎴ ᎤᎬᏫᏳᎯ ᏄᎵᏍᏔᏁᎢ.
ᎱᏌᎻᏃ ᎤᏲᎱᏎᎢ, ᎤᏓᏁᏟᏴᏍᏓᏁᎴᏃ ᎤᎬᏫᏳᎯ ᏄᎵᏍᏔᏁ ᎮᏓᏗ ᏈᏓᏗ ᎤᏪᏥ ᎾᏍᎩ ᏥᏚᏎᎪᎩᏎ ᎻᏗᏯᏂ ᎼᎠᏈ ᎤᎾᏤᎵᎪᎯ. ᎾᏍᎩᏃ ᎤᏪᏚᎲ ᎡᏫᏗ ᏚᏙᎡᎢ.
ᎮᏓᏗᏃ ᎤᏲᎱᏎᎢ, ᏌᎻᎳᏃ ᎹᏏᎵᎦ ᎤᏕᏅᎯ ᎤᏓᏁᏟᏴᏍᏔᏁᎴ ᎤᎬᏫᏳᎯ ᏄᎵᏍᏔᏁᎢ.
ᏌᎻᎳᏃ ᎤᏲᎱᏎᎢ, ᏐᎳᏃ ᎵᎰᏉ ᎡᏉᏄᎶᏗ ᏂᎦᏚᎭ ᎤᏕᏅᎯ ᎤᏓᏁᏟᏴᏍᏓᏁᎴ ᎤᎬᏫᏳᎯ ᏄᎵᏍᏔᏁᎢ.
ᏐᎳᏃ ᎤᏲᎱᏎᎢ, ᎤᏓᏁᏟᏴᏍᏔᏁᎴᏃ ᎤᎬᏫᏳᎯ ᏄᎵᏍᏔᏁ ᏇᎳ-ᎮᎾᏂ ᎡᎩᏉ ᎤᏪᏥ.
ᏇᎳ-ᎮᎾᏂᏃ ᎡᎩᏉ ᎤᏪᏥ ᎤᏲᎱᏎᎢ, ᎮᏓᎵᏃ ᎤᏓᏁᏟᏴᏍᏓᏁᎴ ᎤᎬᏫᏳᎯ ᏄᎵᏍᏔᏁᎢ; ᎾᏍᎩᏃ ᎤᏪᏚᎲ ᏆᎤ ᏚᏙᎡᎢ; ᎤᏓᎵᎢᏃ ᎺᎮᏗᏇᎵ ᏚᏙᎡᎢ, ᎹᏞᏗ ᎤᏪᏥ, ᎻᏎᎭᏈ ᎤᏪᏥ ᎠᎨᏴ.
ᎯᎠᏃ ᎾᏍᎩ ᏚᎾᏙᎥ ᎤᏂᎬᏫᏳᏌᏕᎩ ᎢᏐ ᎤᏁᏢᏔᏅᎯ, ᏓᏂᎳᏍᏓᎳᏩᏗᏒᎢ, ᏓᏁᏩᏗᏒᎢ, ᎨᏥᏯᏅᏗ ᎨᏒᎢ; ᏗᎻᎾ ᎤᎬᏫᏳᏌᏕᎩ, ᎡᎵᏩ ᎤᎬᏫᏳᏌᏕᎩ, ᏥᏓᏗ ᎤᎬᏫᏳᏌᏕᎩ,
ᎠᎰᎵᏆᎹ ᎤᎬᏫᏳᏌᏕᎩ, ᎢᎳ ᎤᎬᏫᏳᏌᏕᎩ, ᏆᏃᏂ ᎤᎬᏫᏳᏌᏕᎩ,
ᎨᎾᏏ ᎤᎬᏫᏳᏌᏕᎩ, ᏘᎹᏂ ᎤᎬᏫᏳᏌᏕᎩ, ᎻᏈᏌ ᎤᎬᏫᏳᏌᏕᎩ,
ᎹᎩᏓᏱᎵ ᎤᎬᏫᏳᏌᏕᎩ, ᎠᏱᎳᎻ ᎤᎬᏫᏳᏌᏕᎩ. ᎯᎠ ᎾᏍᎩ ᎤᏂᎬᏫᏳᏌᏕᎩ ᎢᏙᎻ ᎠᏁᎯ ᎾᎿ ᏓᏂᏁᎳᏗᏒᎢ, ᎦᏙᎯ ᎤᎾᏤᎵᎪᎯ ᎨᏒᎢ. ᎯᎠ ᎾᏍᎩ ᎢᏐ, ᎠᏂᎢᏙᎻ ᎤᏂᏙᏓ.
ᎠᏯᏙᎸᎢ 37
ᏤᎦᏈᏃ ᎡᎮ ᎾᎿ ᎦᏙᎯ ᎤᏙᏓ ᎡᏙᎯ ᏥᎨᏎᎢ, ᎨᎾᏂ ᎦᏙᎯ ᎨᏒᎢ.
ᎯᎠ ᎾᏍᎩ ᎧᏃᏀᎡᏍᏗ ᏤᎦᏈ ᎤᏁᏢᏔᏅᏒᎢ. ᏦᏩ ᎦᎵᏆᏚ ᎢᏳᏕᏘᏴᏛ ᎨᏎ ᏧᏂᎵ ᎤᎾᎵᎪᎭ ᏓᏅᎿᏗᏍᏗᏍᎨ ᎠᏫ; ᎾᏍᎩᏃ ᎠᏫᏄᏣ ᎢᏧᎳᎭ ᎠᏁᏙᎮ ᏈᎳ ᏧᏪᏥ ᎠᎴ ᏏᎵᏆ ᏧᏪᏥ, ᎾᏍᎩ ᎤᏙᏓ ᏧᏓᎵᎢ. ᏦᏩᏃ ᎤᏃᏁᎴ ᎤᏂᏙᏓ ᎤᏲ ᎨᏥᏃᎮᏍᎬᎢ.
ᎢᏏᎵᏃ ᎤᏟ ᏄᎨᏳᏎ ᏦᏩ ᎡᏍᎦᏉ ᏂᎦᏛ ᏧᏪᏥ, ᏅᏗᎦᎵᏍᏙᏗᎡ ᎤᏛᏐᏅᎯ ᎨᏒ ᎤᏕᏁᎸᎢ. ᎠᎴ ᎠᏄᏬ ᎤᏅᏣᏛ ᎤᏪᏰᏫᏎᎴᎢ.
ᏧᏂᎵᏃ ᎤᎾᏙᎴᎰᏒ ᎤᏂᏙᏓ ᎤᏟ ᏄᎨᏳᏒ ᎾᏍᎩ ᎡᏍᎦᏉ ᏂᎦᏛ ᏧᏂᎵ, ᎬᏩᏂᏆᏘᎴᎢ, ᎠᎴ ᎥᏝ ᏙᎯᏱ ᎬᏩᎾᎵᏃᎮᏙᏗ ᏱᎨᏎᎢ.
ᎰᏩᏃ ᎤᏍᎩᏓᏎᎢ, ᎠᎴ ᎾᏍᎩ ᏚᏃᏁᎴ ᏧᏂᎵ; ᎤᏟᏃ ᎢᎦᎢ ᎬᏩᏂᏆᏘᎴᎢ.
ᎯᎠᏃ ᏂᏚᏪᏎᎴᎢ; Ꭷ, ᎢᏣᏛᏓᏍᏓ ᎯᎠ ᎾᏍᎩ ᎠᏆᏍᎩᏓᏒᎢ.
ᎬᏂᏳᏉ ᏕᏙᏛᎢᎲᎩ ᏠᎨᏏ; ᎬᏂᏳᏉᏃ ᎠᏉᏛᎸᎯ ᏚᎴᏅᎩ ᎠᎴ ᏧᏳᎪᏗ ᎦᎧᎲᎩ; ᎠᎴ ᎬᏂᏳᏉ ᏂᎯ ᏗᏦᏛᎸᎯ ᏚᎾᏚᏫᏍᏔᏅᎩ, ᎡᎳᏗ ᎾᎾᏛᏁᎲᎩ ᎠᏴ ᎠᏉᏛᎸᎯ.
ᏧᏂᎵᏃ ᎯᎠ ᏂᎬᏩᏪᏎᎴᎢ; ᏥᎪᏃ ᎤᏙᎯᏳᎯ ᏂᎩ ᏣᎬᏫᏳᎯ ᎨᏎᏍᏗ ᎠᏴ ᎣᏤᎲᎢ? ᎠᎴᏍᎪ ᎤᏙᎯᏳᎯ ᎭᏓᏅᏖᎵᏙᎯ ᎨᏎᏍᏗ ᎠᏴ ᎣᏤᎲᎢ? ᎠᎴ ᎠᏏᏉ ᎤᏟ ᎢᎦᎢ ᎢᎬᏩᏂᏆᏘᎴᎢ ᏅᏗᎦᎵᏍᏙᏗᏍᎨ ᎤᏍᎩᏓᏒᎢ ᎠᎴ ᏄᏪᏒᎢ.
ᎣᏂᏃ ᎠᏏ ᎤᏍᎩᏓᏎᎢ, ᎠᎴ ᏚᏃᏁᎴ ᎠᎾᎵᏅᏟ, ᎯᎠ ᏄᏪᏎᎢ, ᎬᏂᏳᏉ ᎠᏏ ᏌᏉ ᎢᏯᏍᎩᏓᏒᎢ ᎥᎦᏍᎩᏘ, ᎠᎴ ᎬᏂᏳᏉ ᏅᏙ ᎢᎦ ᎡᎯ, ᎠᎴ ᏅᏙ ᏒᏃᏱ ᎡᎯ, ᎠᎴ ᏌᏚ ᎢᏯᏂᏛ ᏃᏈᏏ ᎡᎳᏗ ᏂᎬᏆᏛᏁᎲᎩ.
ᎤᏙᏓᏃ ᎠᎴ ᎠᎾᎵᏅᏟ ᏚᏃᏁᎴᎢ. ᎤᏙᏓᏃ ᎤᎬᏍᎪᎸᏁᎢ, ᎯᎠ ᏄᏪᏎᎴᎢ; ᎦᏙ ᎤᏍᏗ ᎾᏍᎩ ᎠᏍᎩᏓᏍᏗ ᏣᏍᎩᏘ? ᏥᎪ ᎠᏴ, ᎠᎴ ᏣᏥ, ᎠᎴ ᎢᏣᎵᏅᏟ, ᎤᏙᎯᏳᎯ ᎦᏙᎯ ᎢᏴᏛ ᎡᎳᏗ ᏅᏓᏨᏯᏛᏁᎵᎵ?
ᎠᎾᎵᏅᏟᏃ ᎬᏩᏳᏤᎴᎢ; ᎤᏙᏓᏍᎩᏂ ᎤᏅᏓᏕ ᎾᏍᎩ ᏄᏪᏒᎢ.
ᎠᎾᎵᏅᏟᏃ ᎤᏁᏅᏎ ᏚᏂᎦᏘᏛᏎ ᎤᏂᏙᏏ ᏧᏤᎵ ᎠᏫ ᏏᎩᎻᏱ.
ᎢᏏᎵᏃ ᎯᎠ ᏄᏪᏎᎴ ᏦᏩ; ᏝᏍᎪ ᎢᏣᎵᏅᏟ ᎠᏫ ᏱᏫᏓᏂᎦᏘᏯ ᏏᎩᎻᏱ? Ꭷ, ᏓᎬᏅᏏ ᏩᏁᏙᎲᎢ; ᎯᎠᏃ ᏄᏪᏎᎴᎢ, ᎠᏂᏉ ᎠᏗᎾ.
ᎯᎠᏃ ᏄᏪᏎᎴᎢ; ᎮᎾ ᏣᎦᏛᏄᎦ ᏄᎾᏛᎿᏕᎬ ᎢᏣᎵᏅᏟ ᎠᎴ ᏄᎾᏛᎿᏕᎬ ᎠᏫ, ᎢᏍᎩᏃᏁᎵᎸᏃ. ᎯᏉᏂᏃ ᎤᎨᏓᎵᏴ ᎤᏅᏎᎢ, ᎠᎴ ᏏᎩᎻ ᏭᎷᏤᎢ.
ᎩᎶᏃ ᎢᏳᏍᏗ ᎠᏍᎦᏯ ᎤᏩᏛᎮᎢ, ᎠᎴ ᎬᏂᏳᏉ ᎢᎾᎨ ᎤᎴᎾᎵᏙᎮᎢ; ᎾᏍᎩᏃ ᎠᏍᎦᏯ ᎤᏛᏛᏁᎢ, ᎯᎠ ᏄᏪᏎᎢ; ᎦᏙ ᏣᏲᎭ?
ᎯᎠᏃ ᏄᏪᏎᎢ; ᎣᏣᎵᏅᏟ ᎦᏥᏲᎭ; ᏍᎩᏃᎲᏏ ᎾᎿ ᏫᏓᏂᎦᏘᏴ ᎠᏫ.
ᎾᏍᎩᏃ ᎠᏍᎦᏯ ᎯᎠ ᏄᏪᏎᎢ; ᎤᎾᏓᏅᏒ ᎠᏂ; ᎠᏆᏛᎦᏅᏰᏃ ᎯᎠ ᎾᏂᏪᏍᎬᎢ; ᏙᏓᏂ ᏫᏗᎶᎯ. ᏦᏩᏃ ᏚᏍᏓᏩᏛᏎ ᎠᎾᎵᏅᏟ; ᏙᏓᏂᏃ ᏫᏚᏩᏛᎮᎢ.
ᎨᏃ ᎢᏴᏛ ᏫᎬᏩᎪᎲ ᎾᎥ, ᎠᏏᏉ ᏂᎦᎷᎬᏫ ᎨᏎᎢ, ᎬᏩᎯᏍᏗᏱ ᎤᎾᏓᏅᏖᎴᎢ.
ᎯᎠ ᏂᏚᎾᏓᏪᏎᎴᎢ, ᎬᏂᏳᏉ ᎯᎠ ᎾᏍᎩ ᎠᏍᎩᏓᏒᎥᏍᎩ ᏓᏯᎢ.
Ꭷ ᎿᏉ ᎡᏘᎷᎦ, ᎠᎴ ᎢᎸᎯᏢ ᎠᏔᎴᏒ ᏪᏓᏓᎡᏒᎭ, ᎯᎠᏃ ᏂᏗᏪᏒᎭ, ᎪᎱᏍᏗ ᎤᏍᏗ ᎤᏍᎦᏎᏗ ᎡᎿᎢ ᎤᏪᏯᎥ; ᏓᏓᏙᎴᎰᏏᏃ ᏅᏗᎦᎵᏍᏔᏂᏒ ᎤᏍᎩᏓᏒᏅᎢ.
ᎷᏈᏂᏃ ᎤᏛᎦᏁᎢ, ᎤᏭᏓᎴᏎᏃ ᏚᏯᏅᎡᎴᎢ; ᎯᎠᏃ ᏄᏪᏎᎢ; ᏞᏍᏗ ᎡᏗᎸᎩ.
ᎷᏈᏂᏃ ᎯᎠ ᏂᏚᏪᏎᎴᎢ; ᏞᏍᏗ ᎩᎬ ᎢᏣᏤᏮᎩ, ᎡᏥᏯᎥᎦᏉᏍᎩᏂ ᎯᎠ ᎢᎾᎨ ᏣᏔᎴᏒ, ᎠᎴ ᏞᏍᏗ ᎪᎱᏍᏗ ᎡᏨᏁᎸᎩ; ᎾᏍᎩ ᏧᏭᏓᎳᎡᏗᏱ ᎤᏰᎸᏎᎢ, ᎤᏙᏓ ᏔᎵᏁ ᏮᎤᏪᎧᏁᏗᏱ.
ᎯᎠᏃ ᏄᎵᏍᏔᏁᎢ, ᏦᏩ ᏫᏚᎷᏤᎸ ᎠᎾᎵᏅᏟ, ᎤᏂᏄᏪᏎ ᎤᏅᏬ, ᎾᏍᎩ ᎤᏅᏣᏛ ᎠᏄᏬ ᎤᏄᏩᎥᎢ,
ᎬᏩᏂᏴᎮᏃ ᎠᎴ ᎠᏔᎴᏒ ᎬᏩᏯᏁᎢ. ᎾᏍᎩᏃ ᎠᏔᎴᏒ ᎤᏏᏩ ᎨᏎᎢ, ᎠᎹ ᏂᎦᏁᎲᎾ ᎨᏎᎢ.
ᎤᎾᏅᏁᏃ ᏗᎾᎵᏍᏓᏴᏂᏎᎢ, ᏗᏂᎦᏙᎵᏃ ᏚᏂᏌᎳᏓᏁᎢ, ᎠᎴ ᏫᏚᎾᎧᎿᏁᎢ, ᎬᏂᏳᏉᏃ ᏑᎾᏓᏡᎩ ᎠᏂᎢᏏᎺᎵ ᏗᎾᎢᏎ ᎩᎵᏯᏗ ᏅᏓᏳᏂᎶᏒᎯ; ᎨᎻᎵ ᏓᎾᏘᏁᎮᎢ ᏚᏂᏐᏈᎴ ᏗᎦᏩᏒᎩ, ᎠᎴ ᏅᏬᏘ ᎠᏜ, ᎠᎴ ᎦᏩᏒᎩ ᎠᏜ, ᎢᏥᏈᏱ ᏓᏂᏱᏎᎢ.
ᏧᏓᏃ ᎯᎠ ᏂᏚᏪᏎᎴ ᎠᎾᎵᏅᏟ; ᎦᏙ ᏱᎩᏁᏉᏥ ᎢᏳᏃ ᏰᏗᎸ ᎢᎩᏅᏟ, ᎤᎩᎬᏃ ᏱᎦᏕᎵᏍᏔᏅ?
Ꭷ ᎡᏗᎾᏚᎦ ᎠᏂᎢᏏᎺᎵ ᎨᏗᎧᏏ, ᎠᎴ ᏞᏍᏗ ᎪᎱᏍᏗ ᎡᏛᏁᎸᎩ; ᎢᎩᏅᏟᏰᏃ ᎠᎴ ᎢᎩᏇᏓᎸᎢ. ᎠᎾᎵᏅᏟᏃ ᎬᏩᏛᏓᏍᏓᏁᎴᎢ.
ᎤᏂᎶᏎᏃ ᎾᏍᎩ ᎠᏂᏍᎦᏯ ᎠᏂᎻᏗᏯᏂ ᎠᏂᏃᏔᏂᏙᎯ; ᏦᏩᏃ ᏫᎬᏩᏎᏒᎮ ᎬᏩᏯᎢᏎ ᎠᏔᎴᏒᎢ, ᎠᎴ ᎬᏩᎾᏗᏅᏎ ᏦᏩ ᎠᏂᎢᏏᎺᎵ ᏚᏂᎧᏁᎴᎢ, ᏔᎳᏍᎪᎯ ᎠᏰᎵ ᎠᏕᎸ ᎤᏂᏁᎬ ᏚᏂᎬᏩᎶᏔᏁᎢ. ᏦᏩᏃ ᎢᏥᏈᏱ ᏫᎬᏩᏘᏅᏍᏔᏁᎢ.
ᎷᏈᏂᏃ ᏗᏔᎴᏒ ᏫᎤᏨᏎᎢ, ᎬᏂᏳᏉᏃ ᏦᏩ ᎥᏝ ᏱᏯᎡ ᎠᏔᎴᏒᎢ. ᏧᏄᏬᏃ ᏚᏪᏣᎦᎸᎮᎢ.
ᎢᎤᏨᏎᏃ ᎠᎾᎵᏅᎶ ᏫᏚᎷᏤᎴᎢ, ᎠᎴ ᎯᎠ ᏄᏪᏎᎢ, ᎠᏫᏄᏣ ᎥᏝ ᏰᎭ; ᎠᏴᏃ, ᎭᏢ ᏮᏓᏥᎶᏏ ᎠᏴ?
ᏦᏩᏃ ᎤᏄᏬᎥᎯ ᎤᏂᏁᏎᎢ, ᎠᎴ ᎤᏂᎴ ᎠᏫ ᎠᎭᏄᎸᎯ ᎠᏨᏯ, ᎠᎴ ᎤᎩᎬᎯ ᎤᏅᏁ ᎠᏄᏬ.
ᎤᎾᏓᏅᏎᏃ ᎠᎴ ᏭᏂᏃᎮᎴ ᎤᏂᏙᏓ ᎾᏍᎩ ᎠᏄᏬ ᎤᏅᎶᏛ, ᎯᎠ ᏄᏂᏪᏎᎢ, ᎯᎠ ᎾᏍᎩ ᎣᏥᎾᏩᏛ; ᎯᎪᎵᏯ, ᎭᏙᎴᎰᎯ ᏥᎪ ᎯᎠ ᎾᏍᎩ ᏤᏥ ᎤᏄᏬᎥᎯ, ᏝᎨ.
ᎤᏬᎵᏤᏃ, ᎠᎴ ᎯᎠ ᏄᏪᏎᎢ; ᎯᎠ ᎾᏍᎩ ᎠᏇᏥ ᎤᏄᏬᎥᎯ; ᎤᏍᎦᏎᏗ ᎡᎿᎢ ᎤᏪᏯᎥ; ᏄᏜᏏᏛᏒᎾ ᎠᏥᏓᎦᎸᎥᏒ ᏦᏩ.
ᏤᎦᏈᏃ ᏚᏪᏣᎦᎸᎮ ᏄᏄᏬ, ᎠᎴ ᎤᏍᏕᎾ ᎠᏄᏬ ᎤᏓᏠᏍᏔᏁᎢ, ᎠᎴ ᎤᏣᏘ ᏄᏬᏓᏇ ᎤᏍᎪᏂᎴ ᎤᏪᏥ.
ᏂᎦᏛᏃ ᏄᏪᏥ ᎠᏂᏍᎦᏯ ᎠᎴ ᎠᏂᎨᏴ ᏚᎾᎴᏁ ᎬᏩᏄᏬᎯᏍᏙᏗᏱ; ᎠᏎᏃ ᎤᏉᏌᏁ ᎤᏄᏬᎯᏍᏗᏱ; ᎯᎠᏃ ᏄᏪᏎᎢ; ᏗᎦᎦᏠᏱᎯᏰᏃ ᏓᎦᏠᎣᏏ ᏧᏂᏲᎱᏒᎯ ᏄᎾᏛᏅ ᏮᏓᏥᏴᎵ ᏮᏓᏥᎷᏤᎵ ᎠᏇᏥ. ᎤᏙᏓᏃ ᎤᏍᎪᏂᎴᎢ.
ᎠᏂᎻᏗᏯᏂᏃ ᎢᏥᏈᏱ ᎬᏩᏘᏅᏎ ᏫᎬᏪᎧᏁᎴ ᏉᏗᏆ, ᎤᎬᏫᏳᏌᏕᎩ ᏇᎵᏲ ᎤᏤᎵᎦ, ᎬᏩᎦᏘᏯ ᎠᏂᏯᏫᏍᎩ ᏧᏓᏘᎾᎢ.
ᎠᏯᏙᎸᎢ 38
ᎾᎯᏳᏃ ᎯᎠ ᏄᎵᏍᏔᏁᎢ; ᎾᏍᎩ ᏧᏓ ᏚᏓᏅᎡᎴ ᎠᎾᎵᏅᏟ, ᎠᎴ ᎩᎶ ᎢᏳᏍᏗ ᎠᏍᎦᏯ ᎠᏓᎳᎻ ᎤᏕᏅᎯ ᏭᎷᏤᎴᎢ, ᎾᏍᎩ ᎭᎳ ᏚᏙᎡᎢ.
ᎾᎿᏃ ᏧᏓ ᎤᎪᎮ ᎩᎶ ᎢᏳᏍᏗ ᎠᏍᎦᏯ ᎠᎨᎾᏂ ᎤᏪᏥ ᎠᎨᏴ ᏑᎠ ᏧᏙᎢᏛ, ᎠᎴ ᎤᏯᏅᎮᎢ, ᎠᎴ ᎤᏓᏴᏎᎢ.
ᎤᏁᎵᏤᏃ ᎠᎴ ᎤᎾᏄᎪᏫᏎ ᎠᏧᏣ, ᎠᎴ ᎥᎵ ᏚᏬᎡᎢ.
ᏔᎵᏁᏃ ᎤᏁᎵᏤᎢ, ᎠᎴ ᎤᎾᏄᎪᏫᏎ ᎠᏧᏣ, ᎠᎴ ᎣᎾᏂ ᏚᏬᎡᎢ.
ᎠᏏᏃ ᏔᎵᏁ ᎤᏁᎵᏤᎢ, ᎠᎴ ᎠᏧᏣ ᎤᎾᏄᎪᏫᏎᎢ, ᎠᎴ ᏏᎳ ᏚᏬᎡᎢ. ᎩᏏᏈᏃ ᏪᏙᎮ ᎾᎯᏳ ᎤᎾᏄᎪᏫᏒ.
ᏧᏓᏃ ᎤᏩᏛᎡᎴ ᎥᎵ ᎢᎬᏱ ᎡᎯ ᎤᏪᏥ ᎤᏓᎵᎢ; ᎾᏍᎩ ᏖᎹ ᏚᏙᎡᎢ.
ᎥᎵᏃ, ᏧᏓ ᎢᎬᏱ ᎡᎯ ᎤᏪᏥ ᎠᏍᎦᎾᎯᏳ ᎨᏎ ᏱᎰᏩ ᏓᎧᏅᎢ; ᏱᎰᏩᏃ ᎤᎴᎢ.
ᏧᏓᏃ ᎯᎠ ᏄᏪᏎᎴ ᎣᎾᏂ; ᎡᏣᏂᎵ ᎤᏓᏴᏛ ᏫᎷᏥᏏ, ᎠᎴ ᎠᎾᏛᎯ ᎢᏳᏛᏁᏗ ᎨᏒ ᏂᏯᏛᏂᏏ, ᎠᎴ ᎡᏣᏂᎵ ᏧᏪᏥ ᏕᎯᏯᏛᎯᏍᏓᎸᎭ.
ᎣᎾᏂᏃ ᎠᎦᏔᎮ ᎠᏲᎵ ᎤᏤᎵ ᎠᏥᏰᎸᎾᏁᏗ ᏂᎨᏒᎾ ᎨᏒᎢ; ᎯᎠᏃ ᏄᎵᏍᏔᏁ ᎿᏉ ᏚᎾᏂᏏᏅ ᎤᏂᎵ ᎤᏓᏴᏛ, ᎤᏤᏪ ᎦᏙᎯ, ᏄᏚᎵᏍᎬᎾ ᎨᏒ ᎢᏳᏍᏗ ᎤᏂᎵ ᎤᏪᏥ ᎤᏕᏁᏗᏱ.
ᎾᏍᎩᏃ ᏄᏛᏁᎸ ᎤᏲᎢᏳ ᎨᏎ ᏱᎰᏩ ᏓᎧᏅᎢ, ᎾᏍᎩᏃ ᎾᏍᏉ ᎤᎴᎢ.
ᏧᏓᏃ ᎯᎠ ᏄᏪᏎᎴ ᏖᎹ ᎤᏦᎯ; ᏦᏑᎶᏨᎯᏉ ᏣᏙᏓ ᎦᏁᎸ ᏦᎴᏍᏗ, ᎬᏂ ᏏᎳ ᎠᏇᏥ ᎤᏛᎾ ᎨᏎᏍᏗ; (ᎯᎠᏰᏃ ᏄᏪᏎᎢ, ᎾᏍᎩᏰᏃ ᎾᏍᏉ ᏯᏲᎱᎯ, ᎾᏍᎩ ᏧᏂᎵ ᏄᎾᎵᏍᏔᏅᎢ.) ᏖᎹᏃ ᎤᏪᏅᏎᎢ, ᎠᎴ ᎤᏙᏓ ᎦᏁᎸ ᏪᎮᎢ.
ᎢᎸᎯᏳᏃ ᎢᏴᏛ ᏑᎠ ᎤᏪᏥ ᏧᏓ ᎤᏓᎵᎢ ᎤᏲᎱᏎᎢ, ᏧᏓᏃ ᎤᏄᏬᎯᏎᎢ, ᎠᎴ ᏗᎻᎾᏗ ᎤᏪᏅᏎ ᎠᏫ ᏗᎬᏩᏍᏙᏰᎯ ᏗᏁᎲᎢ, ᎤᏩᏒ ᎠᎴ ᎤᎾᎵᎢ ᎭᎳ ᎠᏓᎳᎻ ᎤᏕᏅᎯ.
ᏖᎹᏃ ᎠᏥᏃᏁᎴᎢ ᎯᎠ ᎾᏥᏪᏎᎴᎢ; ᎬᏂᏳᏉ ᎯᏦᎢᏯ ᏗᎻᎾᏗ ᎠᎢ ᎠᏫ ᏧᏤᎵ ᏓᏍᏙᏰᎯ.
ᎤᏬᏑᎶᏨᎯᏃ ᎤᏄᏬᏍᏗ ᎤᏄᏪᏎᎢ, ᎠᎴ ᎤᎵᎬᏚᎳᏁᎢ, ᎠᎴ ᎤᏚᏢᏁᎢ, ᎠᎴ ᎤᏜᏅᏛ ᎤᏪᏁᎢ, ᏗᎻᎾᏗ ᏫᎦᏅᏅᎢ; ᎤᏙᎴᎰᏎᏰᏃ ᏏᎳ ᎤᏛᎾ ᎨᏒᎢ, ᎠᎴ ᎾᏍᎩ ᏂᏓᎾᏤᎬᎾ ᎨᏒᎢ.
ᏧᏓᏃ ᎤᎪᎲ ᎤᏁᎫᏥᏛ ᎠᎨᏴ ᎤᏪᎵᏎᎴᎢ, ᏂᎦᎵᏍᏙᏗᏍᎨ ᎤᎵᎬᏚᎸᎢ.
ᎾᏍᎩᏃᏭᎷᏤᎴ ᏅᏃᎱᎶᏗ, ᎯᎠᏃ ᏄᏪᏎᎢ, Ꭷ, ᏗᎾᏂᏏᎲᎦ; (ᎥᏝᏰᏃ ᏱᎦᎳᎮ ᎾᏍᎩ ᎤᏦᎯ ᎨᏒᎢ.) ᎯᎠᏃ ᏄᏪᏎᎢ, ᏚᏙᏃ ᏓᏍᎩᏁᎵ ᎾᏍᎩ ᏗᎩᎾᏂᏏᏗᏱ?
ᎯᎠᏃ ᏄᏪᏎᎢ, ᎠᎭᏄᎸᎯ ᎠᎩᎾ ᏗᎦᏓᏅᏒᎭ ᎠᏫ ᏗᏁᏙᎲ ᏩᏯᏅᏛ. ᎯᎠᏃ ᏄᏪᏎᎢ, ᎠᎦᏘᏗᏍᏙᏗᏍᎪᏃ ᏓᏍᎩᏁᎵ ᏔᏓᏅᏒᎭ ᎢᎪᎯᏛ?
ᎯᎠᏃ ᏄᏪᏎᎢ, ᎦᏙᏃ ᎤᏍᏗ ᎠᎦᏘᏗᏍᏙᏗ ᏓᎬᏁᎵ? ᎯᎠᏃ ᏄᏪᏎᎢ, ᏣᎵᏰᏑᏍᏚᏬ ᎠᏏᎥᏍᏙᏗ, ᎠᎴ ᎪᎸᏌᏛᏗ ᎬᏩᏠᏯᏍᏗ, ᎠᎴ ᏣᏙᎳᏅᏍᏗ ᏥᏁᎭ. ᎾᏍᎩᏃ ᏚᏁᎴᎢ, ᎠᎴ ᏚᎾᏂᏏᏁᎢ, ᎠᎴ ᎤᏁᎵᏍᏔᏁᎢ.
ᏚᎴᏁᏃ, ᎠᎴ ᎤᏪᏅᏎᎢ, ᎠᎴ ᎤᎵᎬᏚᎴᏎᎢ, ᎠᎴ ᏧᏃᏑᎶᏨᎯ ᏧᎾᏄᏬᏍᏗ ᏫᏚᏄᏬᎡᎢ.
ᏧᏓᏃ ᎤᏓᏅᏎ ᏭᏪᎧᏁᎴ ᎠᎭᏄᎸᎯ ᎠᎩᎾ ᎤᎨᏅᏕ ᎤᎾᎵᎢ ᎠᏓᎳᎻ ᎡᎯ, ᎠᎴ ᎥᎤᎩᏍᏗᏱ ᎤᎦᏘᏗᏍᏓᏁᎸᎯ ᎠᎨᏴ; ᎠᏎᏃ ᎥᏝ ᏳᏩᏛᎮᎢ.
ᎿᏉᏃ ᏚᏛᏛᏁ ᎾᎿ ᎠᏁᎯ, ᎯᎠ ᏄᏪᏎᎢ, ᎭᏢ ᎤᏁᎫᏥᏛ ᎠᎨᏴ, ᎬᏂᎨᏒ ᏅᏃᎱᎶᏗ ᏧᏬᎸᎩ? ᎯᎠᏃ ᏄᏂᏪᏎᎢ, ᎥᏝ ᎤᏁᎫᏥᏛ ᎠᎨᏴ ᎠᏂ ᏰᏙᎮᎢ.
ᏧᏓᏃ ᏫᎤᎷᏤᎴᎢ, ᎠᎴ ᎯᎠ ᏫᏄᏪᏎᎢ, ᏥᏯᏠᎩᏉ, ᎠᎴᏃ ᎾᏍᏉ ᎾᎿ ᎠᏁᎯ ᎠᏂᏍᎦᏯ ᎯᎠ ᏄᏂᏪᏒᎩ, ᎥᏝ ᎠᏂ ᏰᏙᎮ ᎤᏁᎫᏥᏛ ᎠᎨᏴ.
ᏧᏓᏃ ᎯᎠ ᏄᏪᏎᎢ, ᎬᏩᎾᎡᏍᏗᏉ, ᏰᎩᎾᏕ ᎣᎯᏍᏓᏰᏃ; ᎬᏂᏳᏉ ᎯᎠ ᎠᎭᏄᎸᎯ ᎠᎩᎾ ᎬᏯᎨᏅᏛᎩ, ᏮᎯᏯᏠᎩᏉᏃ.
ᏦᎢᎭᏃ ᎢᏯᏅᏙ ᎣᏂ, ᎯᎠ ᏄᎵᏍᏔᏁᎢ, ᎾᏍᎩ ᏧᏓ ᎠᏥᏃᏁᎴ ᎯᎠ ᎾᏥᏪᏎᎴᎢ, ᏖᎹ ᏣᏦᎯ ᎤᏓᏁᎬᏍᏔᏅ, ᎠᎴ ᎾᏍᏉ ᎬᏂᏳᏉ ᎤᏁᎵᏨ ᏚᏂᏏᏂᏙᎸᎢ; ᏧᏓᏃ ᎯᎠ ᏄᏪᏎᎢ, ᎡᏣᏘᏃᎦ ᎠᎴ ᏩᎦᎪᎲᏍᏓ.
ᎠᎦᏘᏃᎸᏃ ᎤᏓᏅᏎ ᎤᏛᎪᏗ ᎤᏦᎯᏛᎯ, ᎯᎠ ᏂᎦᏪᏍᎨᎢ, ᎠᏍᎦᏯ ᎾᏍᎩ ᎯᎠ ᏧᏤᎵᎦ ᎠᎩᏁᎵᏍᏔᏅ; ᎠᎴ ᎯᎠ ᏄᏪᏎᎢ, ᎭᏙᎴᎰᎯ, ᎦᎪ ᏧᏤᎵᎦ ᎯᎠ, ᎠᎵᏰᏑᏍᏚᏬ ᎠᏐᎥᏍᏙᏗ, ᎠᎴ ᎪᎸᏌᏛᏗ, ᎠᎴ ᎠᏙᎳᏅᏍᏗ.
ᏧᏓᏃ ᏧᏤᎵᎦ ᎨᏒ ᎤᏃᏁᎢ, ᎠᎴ ᎯᎠ ᏄᏪᏎᎢ, ᎤᏟ ᏚᏳᎪᏛ ᏄᏛᏁᎸ ᎡᏍᎦᏉ ᎠᏴ; ᏂᎦᎵᏍᏙᏗᎭ ᎠᏇᏥ ᏏᎳ ᏂᏥᏯᎧᏁᎸᎾ ᎨᏒᎢ. ᎥᏝ ᎠᎴ ᎢᎸᎯᏳ ᏔᎵᏁ ᏳᎦᏙᎥᏎᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᎿᏉ ᎤᏍᏆᎸᎲ ᎠᏲᎵ ᎤᎾᏄᎪᏫᏍᏗᏱ, ᎬᏂᏳᏉ ᏗᏂᎳᏫ ᏕᎦᏁᎵᏎᎢ.
ᎯᎠᏃ ᏄᎵᏍᏔᏁᎢ ᎿᏉ ᏓᏓᎾᏄᎪᏫᏍᎨᎢ, ᎾᏍᎩ ᎠᏏᏴᏫ ᏧᏙᏯᏅᎯᏕᎢ; ᎠᎵᏍᏕᎵᏍᎩᏃ ᎩᎦᎨ ᎠᏍᏘ ᎤᎸᏍᏓᏁᎴ ᎤᏬᏰᏂ, ᎯᎠ ᏄᏪᏎᎢ, ᎯᎠ ᎢᎬᏱ ᎤᎾᏄᎪᏨᎩ.
ᎯᎠᏃ ᏄᎵᏍᏔᏁᎢ, ᎾᏍᎩ ᏗᎤᏎᏒᎲ ᎤᏬᏰᏂ, ᎬᏂᏳᏉ ᏗᎾᏓᏅᏟ ᏧᎾᏄᎪᏤᎢ; ᎠᎵᏍᏕᎵᏍᎩᏃ ᎯᎠ ᏄᏪᏎᎢ, ᎦᏙ ᏓᎦᎵᏍᏙᏓ ᎥᎯᎳᏅᏓᏓ ᏛᎯᏄᎪᎢ? ᎾᏍᎩ ᎯᎠ ᎦᎳᏅᏓᏛᎢ ᏂᎯ ᎡᏣᎳᏫᏎᎮᏍᏗ; ᎾᏍᎩ ᎢᏳᏍᏗ ᏇᎵᏏ ᏓᎪᎡᎢ.
ᎣᏂᏃ ᏗᎾᏓᏅᏟ ᏧᏄᎪᏤᎢ, ᎾᏍᎩ ᎩᎦᎨ ᎠᏍᏘ ᎤᎸᏍᏗ ᎤᏬᏰᏂ; ᏎᎳᏃ ᏓᎪᎡᎢ.
ᎠᏯᏙᎸᎢ 39
ᏦᏩᏃ ᎢᏥᏈᏱ ᏩᎦᏘᏃᎴᎢ; ᏉᏗᏆᏃ ᎤᎬᏫᏳᏌᏕᎩ ᏇᎵᏲ ᎤᏤᎵᎦ, ᎬᏩᎦᏘᏯ ᎠᏂᏯᏫᏍᎩ ᏧᏓᏘᎾᎢ, ᎢᏥᏈᏱ ᎡᎯ, ᎾᏍᎩ ᏚᏩᏎᎴ ᎠᏂᎢᏏᎺᎵ, ᎾᏍᎩ ᎾᎿ ᏫᎬᏩᏘᏃᎸᎯ.
ᏱᎰᏩᏃ ᏚᎧᎿᏩᏗᏙᎮ ᏦᏩ, ᎣᏍᏛᏃ ᎢᏳᎵᏍᏓᏁᎯ ᎨᏎᎢ; ᎤᎾᏝᎢᏃ ᎦᏁᎸ ᎢᏥᏈᏱ ᎡᎯ ᎡᎯᎢ.
ᎤᎾᏝᎢᏃ ᎤᏙᎴᎰᏎ ᏱᎰᏩ ᏚᎧᎿᏩᏗᏙᎲᎢ, ᎠᎴ ᏱᎰᏩ ᎣᏏᏳ ᎢᏳᎵᏍᏓᏁᏗᏱ ᏄᏩᏁᎲ ᏂᎦᏛ ᏚᎸᏫᏍᏓᏁᎲᎢ.
ᏦᏩᏃ ᎣᏍᏛ ᎤᏰᎸᏗᏱ ᎤᏩᏛᎮᎢ, ᎠᎴ ᎪᎱᏍᏗ ᎠᏛᏁᎮᎢ; ᎠᎴ ᏗᎧᎿᏩᏗᏙᎯ ᏄᏩᏁᎴ ᎦᏁᎸᎢ, ᎠᎴ ᏂᎦᏛ ᎪᎱᏍᏗ ᎤᎿᎥ ᏚᏲᏎᎴᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᏗᎧᎿᏩᏗᏙᎯ ᏄᏩᏁᎸ ᎦᏁᎸᎢ ᎠᎴ ᏂᎦᏛ ᎪᎱᏍᏗ ᎤᎿᎥᎢ ᏅᏓᎬᏩᏓᎴᏅᏛ, ᎾᏍᎩ ᏱᎰᏩ ᎣᏍᏛ ᏄᏛᏁᎴ ᎦᏁᎸ ᎢᏥᏈᏱ ᎡᎯ, ᏦᏩ ᎢᏳᏩᏂᏌᏛ; ᎠᎴ ᏱᎰᏩ ᎤᏓᏍᏕᎸᏗ ᎨᏒ ᏔᎵ ᎤᏛᏗᏕᎨ ᏂᎦᎥ ᎪᎱᏍᏗ ᎤᎿᎥ ᎦᎵᏦᏕ ᎠᎴ ᏠᎨᏏ.
ᎠᎴ ᏂᎦᏛ ᎪᎱᏍᏗ ᎤᎿᎥ ᏦᏩ ᎤᎦᏘᏗᏍᏔᏁᎢ; ᎠᎴ ᎥᏝ ᏯᎦᏔᎮ ᎢᏳᏍᏗ ᎤᎲᎢ, ᎠᎵᏍᏓᏴᏗ ᎠᎩᏍᎬ ᎤᏩᏒ. ᎠᎴ ᏦᏩ ᎤᏬᏚᎯᏳ ᎨᏎᎢ, ᎠᎴ ᎣᏏᏳ ᎨᏎ ᏣᎦᎦᏅᏗᏱ.
ᎠᎴ ᎾᏍᎩ ᎯᎠ ᏄᎵᏍᏔᏂᏙᎸ ᎯᎠ ᏄᎵᏍᏔᏁᎢ, ᎾᏍᎩ ᎤᎾᏝᎢ ᎤᏓᎵᎢ ᏚᎧᏂᏍᎨ ᏦᏩ; ᎠᎴ ᎯᎠ ᏄᏪᏎᎢ, ᏍᏆᏂᏏᎲᏏ.
ᎠᏎᏃ ᏦᏩ ᏚᏢᏫᏎᎴᏉ, ᎠᎴ ᎯᎠ ᏄᎡᏎᎴ ᎤᎾᏝᎢ ᎤᏓᎵᎢ; ᎬᏂᏳᏉ, ᎠᎩᎾᏝᎢ ᎥᏝ ᏱᎦᏔᎭ ᎢᏳᏍᏗ ᎠᎩᎦᏘᏗᏍᏛ ᎦᏁᎸᎢ, ᎠᎴ ᏂᎦᎥ ᎪᎱᏍᏗ ᎤᎿᎥ ᏓᎩᏲᎯᏎᎸ.
ᎥᏝ ᎠᎴ ᎩᎶ ᎤᏟ ᏱᎾᏥᎸᏉᏗ ᎠᏂ ᎠᏓᏁᎸ ᎠᏴ ᏅᎩᎸᏉᏛᎢ; ᎥᏝ ᎠᎴ ᎪᎱᏍᏗ ᏂᏓᎩᏲᎯᏎᎸᎾ ᏱᎩ, ᏂᎯ ᏨᏒ, ᎾᏍᎩ ᏂᎯ ᎤᏓᎵᎢ ᎨᏒ ᎢᏳᏍᏗ; ᎦᏙᏃ ᏱᎦᎵᏍᏙᏓ ᎾᏍᎩ ᏱᏁᏋ ᎤᏲ ᏱᏓᎩᎸᏫᏍᏓᏏ, ᎠᎴ ᎤᏁᎳᏅᎯ ᏱᏥᏍᎦᏅᏥᏏ?
ᎯᎠᏃ ᏄᎵᏍᏔᏁᎢ, ᎾᏍᎩ ᎯᎠ ᏂᎦᏪᏎᎲ ᏦᏩ ᏗᎬᏩᎩᏨᏗ, ᎥᏝ ᏱᏛᏓᏍᏓᏁᎮ ᎤᏂᏏᏁᏗᏱ, ᎠᎴ ᎢᏧᎳᎭ ᎤᏁᏓᏍᏗᏱ.
ᎾᎯᏳᏉᏃ ᎯᎠ ᏄᎵᏍᏔᏁᎢ, ᎾᏍᎩ ᎦᎵᏦᏕ ᏭᏴᎴ ᏧᎸᏫᏍᏓᏁᏗᏱ ᎤᎲ ᏧᎸᏫᏍᏓᏁᏗ; ᎥᏝ ᎠᎴ ᎩᎶ ᎠᏂᏍᎦᏯ ᎾᎿ ᎠᏁᎯ ᏯᏯᎡ ᎦᎵᏦᏕ.
ᎠᎴ ᎤᏂᏴᎮ ᎤᏄᏩᎥᎢ, ᎯᎠ ᏄᏪᏎᎢ, ᏍᏆᏂᏏᎲᏏ; ᎤᏄᏬᏃ ᎬᏩᏒᎦᎵ [ᎠᎨᏴ] ᎤᎵᏘᏎ [ᏦᏩ] ᎠᎴ ᎤᏄᎪᏤᎢ.
ᎯᎠᏃ ᏄᎵᏍᏔᏁᎢ, ᎾᏍᎩ [ᎠᎨᏴ] ᎿᏉ ᎤᏙᎴᎰᏒ ᎤᏂᏴ ᎤᏄᏬ ᎤᏒᎦᎸᎢ, ᎠᎴ ᏙᏱ ᏮᏗᏢᏍᏔᏅᎢ,
ᎾᏍᎩ ᏫᏚᏯᏅᎮ ᎠᏂᏍᎦᏯ ᎦᏁᎸ ᎠᏁᎯ, ᎠᎴ ᏚᏃᏁᎴ ᎯᎠ ᏂᏚᏪᏎᎴᎢ, ᎬᏂᏳᏉ, ᎠᏈᎷ ᎢᎦᏘᏃᎮᎸ ᎢᎩᏐᏢᎢᏍᏙᏗᏱ; ᎾᏍᎩ ᎠᎩᎷᏤᎸᎩ ᎠᏆᏂᏏᏁᏗᏱ ᎤᏰᎸᏒᎩ, ᎠᏍᏓᏯᏃ ᎠᏇᎷᏅᎩ;
ᎯᎠᏃ ᏄᎵᏍᏔᏅᎩ, ᎾᏍᎩ ᎿᏉ ᎤᏛᎦᏅᎠᏍᏓᏯ ᎠᏇᎷᏅᎢ, ᎾᏍᎩ ᎠᎩᏂᏰᎸ ᎤᏄᏬ, ᎠᎴ ᎤᎵᏘᏒᎩ, ᎠᎴ ᎤᏄᎪᏨᎩ.
ᎤᏄᏬᏃ ᎤᏍᏆᏂᎪᏔᏁᎢ ᎬᏂ ᎤᎾᏝᎢ ᎢᎤᎷᏨ.
ᎤᏠᏱᏉᏃ ᎾᏍᎩ ᎤᏃᏁᎴᎢ, ᎯᎠ ᏄᏪᏎᎢ, ᎠᏈᎷ ᎠᏥᏅᏏᏓᏍᏗ, ᎾᏍᎩ ᏥᏍᎩᏯᏘᏃᎮᎸᎩ, ᎠᎩᎷᏤᎸᎩ ᎠᎩᏐᏢᎢᏍᏙᏗᏱ ᎤᏰᎸᏒᎩ.
ᎠᎴ ᎯᎠ ᏄᎵᏍᏔᏅᎩ, ᎾᏍᎩ ᎠᏍᏓᏯ ᎠᏇᎷᏅ, ᎤᏄᏬ ᎠᎩᏂᏰᎸᎩ, ᎠᎴ ᏙᏱ ᏭᏗᏢᏍᏔᏅᎩ.
ᎠᎴ ᎯᎠ ᏄᎵᏍᏔᏁᎢ, ᎾᏍᎩ ᎤᎾᏝᎢ ᎤᏛᎦᏅ ᎤᏓᎵᎢ ᏂᎦᏪᏍᎬᎢ, ᎾᏍᎩ ᎤᏃᏁᎲ ᎯᎠ ᏂᎦᏪᏎᎬᎢ, ᎯᎠ ᎾᏍᎩ ᎾᏋᎦ ᎯᏅᏏᏓᏍᏗ, ᎾᏍᎩ ᎤᏔᎳᏬᏎᎢ.
ᏦᏩᏃ ᎤᎾᏝᎢ ᎤᏂᏴᎮᎢ, ᎠᎴ ᏗᏓᏍᏚᏗᏱ ᎤᏴᏔᏁᎢ, ᎾᎿ ᎤᎬᏫᏳᎯ ᏧᏤᎵᎦ ᎠᏂᏴᎩ ᏕᎨᎦᎸᎥᎢ; ᎾᎿᏃ ᏗᏓᏍᏚᏗᏱ ᎠᏯᎡᎢ.
ᎠᏎᏃ ᏱᎰᏩ ᏚᎧᎿᏩᏗᏙᎮ ᏦᏩ, ᎠᎴ ᎤᏪᏙᎵᎨᎢ, ᎠᎴ ᎣᏍᏛ ᎤᏰᎸᏗᏱ ᏄᏩᏁᎴ ᏗᏓᏍᏚᏗᏱ ᎠᎦᏘᏯ.
ᎠᎴ ᏗᏓᏍᏚᏗᏱ ᎠᎦᏘᏯ ᏦᏩ ᏚᎦᏘᏗᏍᏔᏁ ᏂᎦᏛ ᎠᏂᏴᎩ ᏗᏓᏍᏚᏗᏱ ᎠᏂᏯᎢ; ᎠᎴ ᏂᎦᎥ ᎪᎱᏍᏗ ᎾᎿ ᎠᎾᏛᏁᎲ ᎾᏍᎩ ᎢᏳᏛᏁᎸᎯ ᎨᏎᎢ.
ᏗᏓᏍᏚᏗᏱᏃ ᎠᎦᏘᏯ ᎥᏝ ᎪᎱᏍᏗ ᏯᎦᏌᏯᏍᏗᏍᎨ ᎾᏍᎩ ᎤᎦᏘᏗᏍᏛᎢ: ᏂᎦᎵᏍᏙᏗᏍᎨ ᏱᎰᏩ ᏚᎧᎿᏩᏗᏙᎲᎢ; ᎠᎴ ᏚᎸᏫᏍᏓᏁᎲ ᎣᏏᏳ ᎢᏳᎵᏍᏓᏁᏗᏱ ᏄᏩᏁᎲ ᏱᎰᏩ.
ᎠᏯᏙᎸᎢ 40
ᎯᎠᏃ ᏄᎵᏍᏔᏂᎣᎸ ᎣᏂ ᎯᎠ ᏄᎵᏍᏔᏁᎢ, ᎾᏍᎩ ᎢᏥᏈᏱ ᎤᎬᏫᏳᎯ ᎠᏗᏔᏍᏗ ᎤᎦᏘᏕᎯ, ᎠᎴ ᏧᏪᏚᏁᎯ ᎤᏂᏍᎦᏅᏤᎴ ᎤᏂᏅᏏᏙᎯ, ᎾᏍᎩ ᎢᏥᏈᏱ ᎤᎬᏫᏳᎯ.
ᏇᎵᏲᏃ ᏚᎿᎸᏤᎴ ᎠᏂᏔᎵ ᎠᏂᏍᎦᏰᎬᏍᏓ ᏧᏤᎵᎦ, ᎾᏍᎩ ᏄᎬᏫᏳᏒ ᎠᏗᏔᏍᏗ ᎠᏂᎦᏘᏯ ᎨᏒᎢ, ᎠᎴ ᏄᎬᏫᏳᏒ ᏗᏂᏚᎲᏍᎩ ᎨᏒᎢ.
ᎠᎴ ᎬᏩᎦᏘᏯ ᎠᏂᏯᏫᏍᎩ ᏧᏓᏘᎾᎢ ᎦᏁᎸ ᏫᏚᏴᏔᏁᎢ, ᎾᎿ ᏗᏓᏍᏚᏗᏱ, ᏦᏩ ᎾᎿ ᎤᏥᏴᏛᎢ.
ᎠᎴ ᎬᏩᎦᏘᏯ ᎠᏂᏯᏫᏍᎩ ᏄᎬᏫᏳᏒ ᏚᎨᏅᏕ ᏦᏩ ᎠᏂᏴᎩ, ᎠᎴ ᎾᏍᎩ ᏓᎦᏘᏰᎢ; ᎠᎴ ᎢᎸᏍᎩ ᏄᏬᎯᏤ ᏕᎨᏥᏍᏚᎮᎢ.
ᎠᎴ ᎢᏧᎳ ᏚᎾᏍᎩᏓᏎᎢ, ᎢᏧᎳ ᏌᏉ ᏒᏃᏱ ᏚᎾᏍᎩᏓᏎᎢ, ᎢᏧᎳ ᏧᏓᎴᎾᎢ ᏕᎦᏛᎬ ᏚᎾᏍᎩᏓᏎᎢ, ᎾᏍᎩ ᎢᏥᏈᏱ ᎤᎬᏫᏳᎯ ᎠᏗᏔᏍᏗ ᎤᎦᏘᏕᎯ, ᎠᎴ ᏧᏪᏚᏁᎯ, ᎾᏍᎩ ᏗᏓᏍᏚᏗᏱ ᏥᏕᎨᏥᏴᏕᎢ.
ᏦᏩᏃ ᏑᎾᎴ ᏭᏴᎵᎴ ᎠᏂᏯᎥᎢ, ᎠᎴ ᏚᎧᎿᏁ ᎾᏍᎩ, ᎠᎴ ᎬᏂᏳᏉ ᎤᏲ ᎤᎾᏓᏅᏖᎢ.
ᏚᏛᏛᏁᏃ ᏇᎵᏲ ᏧᏤᎵ ᎤᏂᎬᏫᏳᏌᏕᎩ, ᎾᏍᎩ ᎢᏧᎳᎭ ᏣᏂᏯᎡ ᏗᏓᏍᏚᏗᏱ ᎤᎾᏝᎢ ᎦᏁᎸᎢ, ᎯᎠ ᏄᏪᏎᎢ, ᎦᏙᏃ ᎤᏲᏉ ᎢᏍᏓᏓᏅᏔ ᏤᏍᏓᎦᏃᏗᏱ ᎪᎯ ᎢᎦ?
ᎯᎠᏃ ᏂᎬᏩᏪᏎᎴᎢ, ᎣᏍᏓᏍᎩᏘ, ᎥᏝ ᎠᎴ ᎪᎶ ᎦᏛᎬ ᎬᏂᎨᏒ ᎢᎬᏩᏁᏗ ᏰᏙᎭ. ᏦᏩᏃ ᎯᎠ ᏂᏚᏪᏎᎴᎢ, ᏝᏍᎪ ᎤᏁᎳᏅᎯ ᏳᎭ ᎦᏛᎬ ᎬᏂᎨᏒ ᎢᏳᏩᏁᏗᏱ? ᏍᎩᏂᏃᎲᏏ [ᏄᏍᏛ ᎢᏍᏓᏍᎩᏓᏒᎢ.]
ᏄᎬᏫᏳᏒᏃ ᎠᏗᏔᏍᏗ ᎠᎦᏘᏯ ᎤᏍᎩᏓᏒ ᎤᏃᏁᎴ ᏦᏩ, ᎯᎠ ᏄᏪᏎᎴᎢ, ᎦᏍᎩᏓᏍᎬ ᎬᏂᏳᏉ, ᎤᏖᎸᎳᏛ ᎢᎬᏱᏗᏢ ᎾᏆᎵᏍᏓᏁᎸᎩ;
ᎤᏖᎸᎳᏛᏃ ᏦᎢ ᏚᏩᏂᎦᎸᎩ; ᎠᎴ ᏣᏥᎸᎲᏍᎪ ᎾᏍᎩᏯ ᎥᎨᏒᎩ, ᎠᎴ ᎠᏥᎸᏍᎬᎩ; ᎠᎴ ᏖᎸᎳᏗ ᎤᏅᎾᏏᏛ ᎤᎾᏓᏛᏅᎩ;
ᎠᎴ ᏇᎵᏲ ᎤᏤᎵ ᎤᎵᏍᏈᏗ ᎥᏥᏰᎲᎩ; ᏖᎸᎳᏗᏃ ᏓᏆᏕᏒᎩ, ᎠᎴ ᏓᎩᏨᏩᏍᏔᏅᎩ, ᏇᎵᏲ ᎤᏤᎵ ᎤᎵᏍᏈᏗ ᎠᎩᏟᏍᏔᏅᎩ; ᎠᎴ ᏇᎵᏲ ᎥᏥᏯᏒᎦᎶᏔᏅᎩ ᎤᎵᏍᏈᏗ.
ᏦᏩᏃ ᎯᎠ ᏄᏪᏎᎴᎢ, ᎯᎠ ᎾᏍᎩ ᏄᏍᏗ ᎦᏛᎬᎢ; ᏦᎢ ᎾᏍᎩ ᏥᏚᏩᏂᎦᎴ ᏦᎢ ᏧᏒᎯᏛ ᎦᏛᎦ.
ᏦᎢ ᎢᏳᏒᎯ ᏇᎵᏲ ᏛᏣᏌᎳᏓᏁᎵ ᎯᏍᎪᎵ; ᎠᎴ ᏗᏣᎸᏫᏍᏓᏁᏗ ᎨᏒ ᏔᎵᏁ ᏛᏣᏁᎵ. ᎠᎴ ᏇᎵᏲ ᎤᏤᎵ ᎤᎵᏍᏈᏗ ᏛᎯᏯᏒᎦᎶᏔᏂ, ᎾᏍᎩᏯ ᏥᎿᏛᏁᎲ ᏧᏩᎫᏔᏅᏒ ᎠᏗᏔᏍᏗ ᎯᎦᏘᏕᎯ ᏥᎨᏒᎩ.
ᎠᏗᎾ ᏍᏆᏅᏓᏛᎭ ᎾᎯᏳ ᎣᏍᏛ ᏂᏣᏛᎿᏕᎨᏍᏗ, ᎠᎴ ᎣᏍᏛ ᏂᏍᏆᏛᏁᎸᎭ, ᎠᎴ ᏇᎵᏲ ᎯᏃᏁᎸᎭ ᎠᏴ ᏍᎩᏁᎢᏍᏔᏅᎭ, ᎠᎴ ᎯᎠ ᎾᏍᎩ ᎠᏓᏁᎸ ᏍᎩᏄᎪᏫᏒᎭ;
ᎤᏙᎯᏳᎯᏯᏰᏃ ᎥᎩᏃᏍᎩᏒᎩ ᎠᏂᏈᎷ ᎤᎾᏤᎵᎪᎯ ᏫᎬᎩᏯᏅᎲᎩ; ᎠᎴ ᎠᏂ ᎥᏝ ᎪᎱᏍᏗ ᏯᏆᏛᏁᎸ ᎬᎩᏍᏛᏗᏍᏗ ᏗᏓᏍᏚᏗᏱ ᎦᎬᎩᏴᏙᏗ.
ᏄᎬᏫᏳᏒᏃ ᏗᎦᏚᎲᏍᎩ ᎤᏙᎴᎰᏒ ᎦᏛᎬ ᎣᏏᏳ ᎨᏒᎢ, ᎯᎠ ᏄᏪᏎᎴ ᏦᏩ, ᎠᏴ ᎾᏍᏉ ᎦᏍᎩᏓᏍᎬᎩ, ᎠᎴ ᎬᏂᏳᏉ ᏦᎢ ᏔᎷᏣ ᎦᏚ ᎤᏂᏁᎬ ᏗᎦᎶᏗ ᏓᏆᏃᏍᏛᎩ;
ᎠᎴ ᏔᎷᏣᎩᎯ ᎦᏚᎢᏗᏢ ᎠᏝᎲ ᎦᎸᎩ ᏄᏓᎴᏒ ᏇᎵᏲ ᎤᎵᏍᏓᏴᏗ ᏗᎦᏚᎲᏍᎩ ᏧᏪᏚᏅᎯ; ᏥᏍᏆᏃ ᎠᏂᎴᏍᎬᎩ ᎠᏂᎩᏍᎬᎩ ᏔᎷᏣᎩᎯ ᎾᏍᎩ ᎠᏆᏃᏍᏛᎢ.
ᏦᏩᏃ ᎤᏁᏤᎢ ᎯᎠ ᏄᏪᏎᎢ, ᎯᎠ ᎾᏍᎩ ᏄᏍᏗ ᎦᏛᎲᎢ; ᏦᎢ ᏔᎷᏣ ᏦᎢ ᏧᏒᎯᏛ ᎦᏛᎦ;
ᏦᎢᏉ ᎢᏳᏒᎯ ᏇᎵᏲ ᏛᏣᏌᎳᏓᏁᎵ ᎯᏍᎪᎵ ᏓᏣᏍᎫᏕᏏ ᎠᎴ ᏡᎬ ᏓᏣᏛᏂ; ᏥᏍᏆᏃ ᏣᏇᏓᎸ ᏛᏂᎩ.
ᏦᎢᏃ ᏫᏄᏒᎸ ᎯᎠ ᏄᎵᏍᏔᏁᎢ, ᎾᏍᎩ ᎾᎯᏳ ᎢᎦ ᏇᎵᏲ ᎤᏕᏅᎢ ᎨᏎᎢ, ᎾᏍᎩᏃ ᏂᎦᏛ ᏧᏅᏏᏓᏍᏗ ᎬᏩᎵᏍᏓᏴᎾᏁᏗᏱ ᎤᏛᏅᎢᏍᏔᏁᎢ; ᏚᏌᎳᏓᏁᏃ ᏗᏂᏍᎪᎵ ᏄᎬᏫᏳᏒ ᎠᏗᏔᏍᏗ ᎠᎦᏘᏯ, ᎠᎴ ᏄᎬᏫᏳᏒ ᏗᎦᏚᎲᏍᎩ ᏧᏅᏏᏓᏍᏗ ᎠᏂᎦᏔᎲᎢ.
ᏄᎬᏫᏳᏒᏃ ᎠᏗᏔᏍᏗ ᎠᎦᏘᏯ ᏧᎸᏫᏍᏓᏁᏗ ᎨᏒ ᏔᎵᏁ ᎤᏁᎴᎢ; ᎤᎵᏍᏈᏗᏃ ᏇᎵᏲ ᎠᏒᎦᎶᏗᏍᎨᎢ.
ᏗᎦᏚᎲᏍᎩᏍᎩᏂ ᏄᎬᏫᏳᏒ ᎤᏛᏁᎢ; ᎾᏍᎩᏯ ᏦᏩ ᎬᏂᎨᏒ ᏂᏚᏩᏁᎸ ᎦᏛᎬᎢ.
ᎠᏎᏃ ᏄᎬᏫᏳᏒ ᎠᏗᏔᏍᏗ ᎠᎦᏘᏯ ᎥᏝ ᏳᏅᏏᏕ ᏦᏩ, ᎤᏩᎨᏫᏎᏉᏍᎩᏂ.
ᎠᏯᏙᎸᎢ 41
ᎯᎠᏃ ᏄᎵᏍᏔᏁ ᏧᏕᏘᏴᏛ ᎤᎵᏍᏆᏛ, ᎾᏍᎩ ᏇᎵᎰ ᎤᏍᎩᏓᏎᎢ, ᎠᎴ ᎬᏂᏳᏉ ᎡᏉᏄᎶᏗ ᎦᏙᎨᎢ.
ᎠᎴ ᎬᏂᏳᏉ ᎡᏉᏂ ᏧᎾᏚᎩᏎ ᎦᎵᏉᎩ ᎢᏯᏅᏗ ᏩᎦ ᎠᏂᎩᏏ, ᏧᏃᏚᎯ ᏗᎧᏃᏗᏱ, ᎠᎴ ᏗᎾᎵᏦᎯᏛ; ᎠᎴ ᎧᏁᏍᎦ ᎤᏰᎬ ᎠᎾᎵᏍᏓᏴᎲᏍᎨᎢ.
ᎠᎴ ᎬᏂᏳᏉ ᏅᏩᎾᏓᎴ ᎦᎵᏉᎩ ᎢᏯᏂᏛ ᏩᎦ ᎠᏂᎩᏏ ᎣᏂ ᏧᎾᏚᎩᏎ ᎡᏉᏂ, ᎤᏂᏁᎩᎸᏗ ᏗᎧᏃᏗᏱ, ᎠᎴ ᏧᎾᎴᏐᏛ; ᎠᎴ ᎠᏂᏐᎢ ᏩᎦ ᎠᏂᏙᎾᎥ ᎾᎥ ᎠᏂᏙᎾᎡ ᎡᏉᎸᎶᏗ.
ᎤᏂᏁᎩᎸᏗᏃ ᏗᎧᏃᏗᏱ, ᎠᎴ ᏧᎾᎴᏐᏛ ᏩᎦ ᏚᏂᏯᎣᏁ ᎦᎵᏉᎩ ᎢᏯᏂᏛ ᏧᏃᏚᎯ ᏗᎧᏃᏗᏱ. ᎠᎴ ᏗᎾᎵᏦᎯᏛ ᏩᎦ. ᏇᎵᏲᏃ ᎤᏰᏤᎢ.
ᎠᎴ ᎤᎸᏁᎢ, ᎠᎴ ᏔᎵᏁ ᎤᏍᎩᏓᏎᎢ; ᎠᎴ ᎬᏂᏳᏉ ᏌᏉ ᎤᏰᎬ ᎤᏣᎴᏍᏗ, ᎦᎵᏉᎩ ᏄᏍᎫᏓᏕᎢ, ᏤᏆ ᎠᎴ ᏦᏍᏛ.
ᎠᎴ ᎬᏂᏳᏉ ᎣᏂ ᎦᎵᏉᎩ ᏧᏍᏗ ᏚᏍᎫᏓᏕᎢ ᏚᎵᏰᏁᎢ, ᏗᎧᎸᎬ ᏗᎦᏃᎸᏗᏍᎬ ᏧᏲᏍᏔᏅᎯ.
ᎦᎵᏉᎩᏃ ᏧᏲ ᏚᏍᎫᏓᏛ ᏚᏒᏁ ᎦᎵᏉᎩ ᏤᏆ ᎠᎴ ᏦᏍᏛ ᏧᎦᏔᏘ ᏚᏍᎫᏓᏛᎢ. ᏇᎵᏲᏃ ᎤᏰᏤᎢ, ᎠᎴ ᎬᏂᏳᏉ, ᎤᏍᎩᏓᏒᎯᏉ ᎨᏎᎢ.
ᎯᎠᏃ ᏄᎵᏍᏔᏁ ᏑᎾᎴᎢ, ᎾᏍᎩ ᏧᏓᏅᏛ ᎤᏪᎵᎯᏍᏗᏍᎨᎢ; ᎤᏓᏅᏎᏃ ᎠᎴ ᏫᏚᏯᏅᎮ ᏂᎦᏛ ᎠᎾᏙᏂᏍᎩ ᎢᏥᏈᏱ ᎠᏁᎯ, ᎠᎴ ᏂᎦᏛ ᎠᏂᎦᏔᎾᎢ ᎾᎿ ᎠᏁᎯ; ᏇᎵᏲᏃ ᏚᏃᎮᎴ ᏄᏍᏛ ᎤᏍᎩᏓᏒᎢ; ᎠᏎᏃ ᎥᏝ ᎩᎶ ᎬᏂᎨᏒ ᎢᎬᏩᏁᏗ ᏱᎨᏎ ᏇᎵᏲ ᎾᏍᎩ ᎦᏛᎬᎢ.
ᎿᏉ ᎾᏍᎩ ᏄᎬᏫᏳᏒ ᎠᏗᏔᏍᏗ ᎠᎦᏘᏯ ᎤᏁᏤᎴ ᏇᎵᏲ, ᎯᎠ ᏄᏪᏎᎢ, ᎪᎯ ᎢᎦ ᏥᎩ ᎦᏅᏓᏗ ᎠᎩᏍᎦᏅᏨᎢ.
ᏇᎵᏲ ᏚᎾᎸᏤᎸᎩ ᏧᏅᏏᏓᏍᏗ ᎠᎴ ᎠᎩᏴᏔᏅᎩ ᏗᏓᏍᏚᏗᏱ ᎾᎿ ᎦᏁᎸ ᎬᏩᎦᏘᏯ ᎠᏂᏯᏫᏍᎩ ᏧᏓᏘᎾᎢ, ᎠᏴ, ᎠᎴ ᎾᏍᏉ ᏄᎬᏫᏳᏒ ᏗᎦᏚᎲᏍᎩ.
ᎠᎴ ᎢᏧᎳ ᏌᏉ ᏒᏃᏱ ᏙᎩᎾᏍᎩᏓᏒᎩ, ᏧᏓᎴᎾᎢᎭ ᏕᎦᏛᎬ ᏙᎩᎾᏍᎩᏓᏒᎩ.
ᎾᎿᏃ ᎣᏥᏯᎥᎩ ᎠᏫᏅ, ᎠᏈᎷ, ᎤᏅᏏᏓᏍᏗ ᎬᏩᎦᏘᏯ ᎠᏂᏯᏫᏍᎩ ᏧᏓᏘᎾᎢ, ᎾᏍᎩᏃ ᎣᏍᏗᏃᏁᎸᎩ, ᎠᎴ ᎬᏂᎨᏒ ᏃᎩᏅᏁᎸᎩ ᏄᏍᏛ ᎦᏛᎬ ᏙᎩᎾᏍᎩᏓᏒᎢ; ᎣᏍᏗᏏᏴᏫᎭ ᏄᏍᏛ ᏙᎩᎾᏍᎩᏓᏒ ᎦᏛᎬ ᎡᏂᎨᏒ ᏃᎩᏅᏁᎸᎩ.
ᎯᎠᏃ ᏄᎵᏍᏔᏅᎩ, ᎾᏍᎩ ᎬᏂᎨᏒ ᏃᎩᏅᏁᎸ ᎾᏍᎩᏯ ᏄᎵᏍᏔᏅᎩ; ᎠᏴ, ᏔᎵᏁ ᎥᎠᎩᏁᎸᎩ ᏗᎩᎸᏫᏍᏓᏁᏗ ᎨᏒᎢ, ᎾᏃ ᎤᏛᏅᎩ.
ᎿᏉᏃ ᏇᎵᏲ ᎤᏓᏅᏎ ᎠᎴ ᏭᏯᏅᎮ ᏦᏩ, ᎠᎴ ᎤᎵᏍᏗᏳ ᏭᏂᏯᎢᏎ ᏗᏓᏍᏚᏗᏱ; ᎤᎵᏍᏙᏰᎮᏃ ᎠᎴ ᏚᏄᏩᎢᏴᏎᎢ, ᎠᎴ ᏇᎵᏲ ᎠᏯᎥ ᏭᏴᎴᎢ.
ᏇᎵᏲᏃ ᎯᎠ ᏄᏪᏎᎴ ᏦᏩ; ᎠᏆᏍᎩᏓᏒᎩ, ᎥᏝ ᎠᎴ ᎩᎶ ᎬᏂᎨᏒ ᎢᎬᏩᏁᏗ ᏱᎩ ᎦᏛᎬᎢ; ᏂᎯᏃ ᎬᏯᏛᎦᏁᎸ ᎰᎵᎬ ᎠᏍᎩᏓᏒᎯ, ᎠᎴ ᎬᏂᎨᏒ ᎢᎨᏨᏁᏗ ᎨᏒ ᏄᏍᏛ ᎦᏛᎬᎢ.
ᏦᏩᏃ ᎤᏁᏤᎴ ᏇᎵᏲ, ᎯᎠ ᏄᏪᏎᎢ, ᎥᏝ ᎠᏴ ᏯᎩᎭ ᎾᏍᎩ. ᎤᏁᎳᏅᎯᏍᎩᏂ ᏅᏩᏙᎯᏯᏛ ᏓᏳᏬᎯᎵᏴᏍᏓᏁᎵ ᏇᎵᏲ.
ᏇᎵᏲᏃ ᎯᎠ ᏄᏪᏎᎴ ᏦᏩ, ᎦᏍᎩᏓᏍᎬ, ᎬᏂᏳᏉ ᎡᏉᏄᎶᏗ ᏥᏙᎬᎩ.
ᎬᏂᏳᏉᏃ ᎡᏉᏂ ᏓᏳᎾᏚᎩᏒ ᎦᎵᏉᎩ ᎢᏯᏂᏛ ᏩᎦ ᎠᏂᎩᏏ, ᏗᎾᎵᏦᎯᏛ, ᎠᎴ ᎠᏃᏍᏛ ᏗᎧᏃᏗᏱ, ᎧᏁᏍᎦᏃ ᎤᏰᎬ ᎠᎾᎵᏍᏓᏴᎲᏍᎬᎩ.
ᎠᎴ ᎬᏂᏳᏉ ᎦᎵᏉᎩ ᎢᏯᏂᏛ ᏅᏩᎾᏓᎴ ᏩᎦ ᎠᏂᎩᏏ ᎣᏂ ᏓᏳᎾᏚᎩᏒᎩ, ᏧᎾᎴᏐᏛ, ᎠᎴ ᎤᏣᏘ ᎤᏂᏲ ᏗᎧᏃᏗᏱ, ᎠᎴ ᎤᏲ ᎤᏂᏇᏓᎵ ᎾᏍᎩ ᎢᏳᏂᏲ ᎥᏝ ᎢᎸᎯᏳ ᏱᏗᏥᎪᎣ ᏂᎬᎾᏛ ᎢᏥᏈᏱ.
ᏩᎦᏃ ᏧᎾᎴᏐᏛ ᎠᎴ ᎤᏂᏲ ᏗᎧᏃᏗᏱ ᏚᏂᏯᎣᏅᎩ ᎢᎬᏱ [ᎤᎾᏚᎩᏛ] ᎦᎵᏉᎩ ᎢᏯᏂᏛ ᏗᎾᎵᏦᎯᏛ ᏩᎦ ᎠᏂᎩᏏ.
ᏚᏂᏯᎣᏅᏃ ᎥᏝ ᎬᏙᎴᎰᎯᏍᏗ ᏱᎨᏎ ᏚᏂᏯᎥᎢ; ᎠᏏᏉᏍᎩᏂ ᎤᏂᏲ ᎨᏒᎩ ᏗᎧᏃᏗᏱ, ᎾᏍᎩᏯ ᏄᎾᏍᏛ ᎢᎬᏱᏱ. ᎿᏉᏃ ᎠᎩᏰᏨᎩ.
ᎠᎴ ᎦᏍᎩᏓᏍᎬ ᎠᎩᎪᎲᎩ, ᎠᎴ ᎬᏂᏳᏉ ᏌᏉ ᎤᏰᎬ ᎤᏣᎴᏍᏗ ᎦᎵᏉᎩ ᏚᏍᎫᏓᏔᏅᎩ, ᎠᎧᎵᎢ ᏧᎦᏔᏘ, ᎠᎴ ᏦᏍᏛ.
ᎠᎴ ᎬᏂᏳᏉ ᎦᎵᏉᎩ ᏚᏍᎫᏓᏛ ᏧᎾᏍᎬᏨᎯ, [ᎠᎴ] ᏧᏍᏗᎦ, ᏗᎧᎸᎬ ᏗᎦᏃᎸᏗᏍᎬ ᏧᏲᏍᏔᏅᎯ, ᎣᏂ ᏚᎵᏰᏅᎩ.
ᏧᏍᏗᏃ ᏚᏍᎫᏓᏛᎢ, ᏚᏒᏅᎩ ᎦᎵᏉᎩ ᎬᏍᏛ ᏚᏍᎫᏓᏛᎢ. ᎾᏍᎩᏃ ᎯᎠ ᏗᎾᏙᏂᏍᎩ ᎥᎦᏥᏃᏁᎸᎩ; ᎠᏎᏃ ᎥᏝ ᎩᎶ ᎬᏂᎨᏒ ᎢᎬᏋᏁᏗ ᏱᎨᏎᎢ.
ᏦᏩᏃ ᎯᎠ ᏄᏪᏎᎴ ᏇᎵᏲ, ᏣᏍᎩᏓᏒ ᏌᏉᏉ ᏂᎦᎵᏍᏗᎭ. ᎤᏁᎳᏅᎯ ᎤᎾᏄᎪᏫᏎᎸ ᏇᎵᏲ ᎾᏍᎩ ᏅᏗᏛᏁᎵᏒᎢ.
ᎦᎵᏉᎩ ᎠᏃᏍᏛ ᏩᎦ ᎠᏂᎩᏏ, ᎦᎵᏉᎩ ᏧᏕᏘᏴᏛ [ᎦᏛᎦ,] ᎠᎴ ᎦᎵᏉᎩ ᏦᏍᏛ ᏚᏍᎫᏓᏛ ᎦᎵᏉᎩ ᏧᏕᏘᏴᏛ [ᎦᏛᎦ;] ᏣᏍᎩᏓᏒ ᏌᏉᏉ [ᏂᎦᎵᏍᏗᎭ.]
ᎦᎵᏉᎩᏃ ᏩᎦ ᎠᏂᎩᏏ ᏧᎾᎴᏐᏛ ᎠᎴ ᏄᏂᏲ ᏗᎧᏃᏗᏱ ᎣᏂ ᏨᏧᎾᏚᎩᏎᎢ, ᎦᎵᏉᎩ ᏧᏕᏘᏴᏛ [ᎦᏛᎦ;] ᎦᎵᏉᎩᏃ ᏧᏏᏩ ᏚᏍᎫᏓᏛ ᎾᏍᎩ ᏗᎧᎸᎬ ᏗᎦᏃᎸᏗᏍᎬ ᏧᏲᏍᏔᏅᎯ ᎦᎵᏉᎩ ᏧᏕᏘᏴᏛ ᏧᎪᏄᎶᎯᏍᏗᏱ [ᎦᏛᎦ.]
ᎯᎠ ᎾᏍᎩ ᏄᏍᏗ ᏇᎵᏲ ᏥᏥᏃᎲᏏ; ᎾᏍᎩ ᎤᏁᎳᏅᎯ ᏅᏗᏛᏁᎵᏒ ᎦᎾᏄᎪᏫᏎ ᏇᎵᏲ.
ᎬᏂᏳᏉ ᎦᎵᏉᎩ ᏅᏛᏕᏘᏴᎯ ᎤᏧᏈᏍᏗ ᎠᎵᏍᏓᏴᏗ ᏛᏛᏏ ᏂᎬᎾᏛ ᎢᏥᏈᏱ.
ᎣᏂᏃ ᎦᎵᏉᎩ ᏧᏕᏘᏴᏛ ᏙᏛᎪᏄᎶᏏ, ᎠᎴ ᏂᎦᏛ ᎤᏧᏈᏍᏗ ᎤᎾᏛᎯᏎᎸ ᏓᏳᏅᎨᏫᏏ ᏂᎬᎾᏛ ᎢᏥᏈᏱ; ᏓᎪᏄᎸᏃ ᏛᏒᏂ ᎦᏙᎯ.
ᎠᎴ ᎤᏧᏈᏍᏗ ᎠᎵᏍᏓᏴᏗ ᎥᏝ ᏯᎾᏅᏓᏗᏍᎨᏍᏗ ᎠᏂ ᎦᏓ ᎠᎲᎢ ᏂᎦᎵᏍᏙᏗᏍᎨᏍᏗ ᏚᎪᏄᎶᏒ ᎤᎨᎲᏔᏅᏒᎢ; ᎤᏣᏘᏰᏃ ᎠᎩᎵᏯ ᎠᏓᏅᏓᏗᏍᏗ ᎨᏎᏏ.
ᎾᏃ ᏔᎵ ᎢᏳᏩᎫᏗ ᎤᏍᎩᏓᏒ ᏥᎩ ᏇᎵᏲ, ᏅᏗᎦᎵᏍᏙᏗᎭ ᎤᏁᎳᏅᎯ ᎤᏍᏓᏱᏛᎯ ᎨᏒᎢ, ᎠᎴ ᎤᏁᎳᏅᎯ ᏞᎩᏳ ᎾᏍᎩ ᎢᏳᏛᏁᏗ ᎨᏒᎢ.
ᎿᏉᏃ ᏇᎵᏲ ᏭᏲᎦ ᎠᏏᎾᏌᏂ ᎠᎴ ᎠᎦᏔᎾᎢ ᎠᏍᎦᏯ, ᎠᎴ ᎾᏍᎩ ᎤᎬᏫᏳᏌᏕᎩ ᏫᏂᎬᎦ ᏂᎬᎾᏛ ᎢᏥᏈᏱ.
ᏇᎵᏲ ᎾᏍᎩ ᎯᎠ ᏫᎾᏛᎦ, ᎠᎴ ᎾᏍᎩ ᏫᏗᎧᏁᏥ ᏂᎬᎾᏛ ᎠᏂ ᎠᎾᎦᏌᏯᏍᏗᏍᎩ, ᎦᎵᏉᎩᏃ ᏧᏕᏘᏴᏛ ᏧᏈᏯ ᎤᏛᎯᏍᏗ ᏥᎩ ᎾᏍᎩ ᎯᏍᎩᏁ ᎪᏣᎴᏛ ᎦᏙᎯ ᎤᏛᏒᎯ ᎢᏥᏈᏱ ᎤᎾᎫᏴᏗ ᏫᏂᎬᎦ.
ᎠᎴ ᎾᏍᎩ ᎠᏂᏟᏍᎨᏍᏗ ᏂᎦᏛ ᎠᎵᏍᏓᏴᏗ ᎾᎯᏳ ᎣᏍᏛ ᏚᏕᏘᏴᏌᏗᏒᎢ, ᎠᎴ ᎤᎶᎴᏍᏗ ᎠᏂᏟᏏᏍᎨᏍᏗ ᏇᎵᏲ ᎤᏁᏨᎯ, ᏕᎦᏚᎲᏃ ᎠᏂᏍᏆᏂᎪᏗᏍᎨᏍᏗ ᎠᎵᏍᏓᏴᏗ.
ᎾᏍᎩᏃ ᎠᎵᏍᏓᏴᏗ ᎠᏂᏍᏆᏂᎪᏗᏍᎨᏍᏗ ᏂᎬᎾᏛ ᎤᎾᎵᏍᏓᏴᏙᏗ ᎾᎯᏳ ᎦᎵᏉᎩ ᏧᏕᏘᏴᏛ ᎢᏥᏈᏱ ᏥᏙᏛᎪᏄᎶᏏ; ᎾᏍᎩᏃ ᏞᏍᏗ ᏓᎪᏄᎸᏉ ᎤᎾᏗᏒᎲᏍᏔᏅᎩ ᎠᏂ ᎦᏓ ᎠᎲᎢ.
ᏇᎵᏲᏃ ᏐᏏᏳ ᎤᏰᎸᏁ ᎾᏍᎩ, ᎠᎴ ᏂᎦᏛ ᎾᏍᎩ ᏄᏅᏏᏓᏍᏗ.
ᏇᎵᏲᏃ ᎯᎠ ᏂᏚᏪᏎᎴ ᏧᏅᏏᏓᏍᏗ, ᏥᎪ ᎯᎠ ᎾᏍᎩ ᎢᏳᏍᏗ ᏰᏗᏩᏛ, ᎠᏍᎦᏯ ᎤᏁᎳᏅᎯ ᎤᏓᏅᏙ ᎤᏯᎢ?
ᏇᎵᏲᏃ ᎯᎠ ᏄᏪᏎᎴ ᏦᏩ, ᎾᏍᎩᏃ ᎤᏁᎳᏅᎯ ᎯᎠ ᎾᏍᎩ ᏂᎦᏛ ᏥᏣᎾᏄᎪᏫᏎᎸ ᏅᏗᎦᎵᏍᏙᏗᎭ, ᎥᏝ ᎩᎶ ᏂᎯ ᏥᏂᏏᎾᏌᎾ ᎢᏯᏏᎾᏌᏂ ᏱᎩ, ᎠᎴ ᏥᏂᎦᏔᎾᎠ ᎢᏯᎦᏔᎾᎢ ᏱᎩ.
ᏥᏁᎸ ᏣᎬᏫᏳᏌᏕᎩ ᎨᏎᏍᏗ, ᎠᎴ ᏂᎯ ᎯᏁᎬ ᏚᎾᏁᎶᏕᏍᏗ ᏂᎦᏛ ᏕᎢᏆᏤᎵ ᏴᏫ; ᎦᏍᎩᎸᏉ ᎠᏉᎸ ᎤᎬᏫᏳᎯ ᎤᏪᏗᏱ ᎤᏩᏒ ᎤᏟ ᏅᎩᎸᏉᏕᏍᏗ ᎠᏴ.
ᏇᎵᏲᏃ ᎯᎠ ᏄᏪᏎᎴ ᏦᏩ, ᎬᏂᏳᏉ ᏂᎬᎾᏛ ᎢᏥᏈᏱ ᏣᎬᏫᏳᏌᏕᎩ ᏂᎬᏴᎦ.
ᏇᎵᏲᏃ ᎤᎵᏰᏑᏍᏙᎩᏎᎢ, ᎠᎴ ᏦᏩ ᎤᎵᏰᏑᏍᏙᏁᎢ, ᎠᎴ ᎤᏥᎸ ᏧᏏᏙᎵ ᏗᏄᏬ ᏚᏄᏬᎡᎢ, ᎠᎴ ᎠᏕᎸ ᏓᎶᏂᎨ ᎪᏢᏔᏅᎯ ᏧᏓᏕᏒᏛ ᎤᏪᏯᏢᏁᎢ;
ᎠᎴ ᏔᎵᏁᏉ ᎤᎲ ᏓᏆᎴᎷ ᎤᏦᏗᏱ ᏄᏩᏁᎴᎢ; ᎢᎬᏱᏗᏢᏃ ᎠᎢᏒ ᎤᏁᎷᎨ ᎯᎠ ᎾᏂᏪᏍᎨᎢ, ᏗᏣᎵᏂᏆᏅᎥᎦ; ᎤᎬᏫᏳᏌᏕᎩᏃ ᏄᏩᏁᎴ ᏂᎬᎾᏛ ᎢᏥᏈᏱ.
ᏇᎵᏲᏃ ᎯᎠ ᏄᏪᏎᎴ ᏦᏩ, ᏇᎵᏲ ᎠᏴ, ᎠᎴ ᏂᎯ ᏂᏣᏁᏨᎾ ᎥᏝ ᎩᎶ ᎤᏌᎳᏙᏗ ᏱᎨᏎᏍᏗ ᎤᏬᏰᏂ ᎠᎴ ᎤᎳᏏᏕᏂ ᏂᎬᎾᏛ ᎢᏥᏈᏱ.
ᏇᎵᏲᏃ ᏣᏆᏇᏂᎠ ᏚᏬᎡ ᏦᏩ; ᎠᎴ ᏉᏘᏈᎳ ᎣᎾ ᏚᏙᎥ ᎠᏥᎸ-ᏗᎨᎴᎯ ᎤᏪᏥ, ᎠᏏᎾ [ᏧᏙᎢᏛ,] ᎤᏪᎧᏁᎴ ᎤᏓᏴᏍᏗ; ᏦᏩᏃ ᏂᎬᎾᏛ ᎢᏥᏈᏱ ᎤᏪᏙᎴᎢ.
ᏦᏩᏃ ᏦᎠᏍᎪᎯ ᎢᏳᏕᏘᏴᏛ ᎨᏎ ᎾᎯᏳ ᏇᎵᏲ ᎢᏥᏈᏱ ᎤᎬᏫᏳᎯ ᎠᎦᏔᎲ ᏧᎴᏁᎢ; ᎤᏄᎪᏤᏃ ᏦᏩ ᏇᎵᏲ ᎠᎦᏔᎲᎢ, ᎠᎴ ᏂᎬᎾᏛ ᎢᏥᏈᏱ ᎤᏪᏙᎴᎢ.
ᎦᎵᏉᎩᏃ ᏧᏕᏘᏴᏛ ᎤᏣᏔᏅᎯ ᏧᏛᏒᏁ ᎤᏧᏈᏍᏙᏒᎯ ᎤᎾᏄᎪᏫᏏ ᎦᏙᎯ.
ᏂᎦᏛᏃ ᎠᎵᏍᏓᏴᏗ ᎤᏪᏟᏌᏁ ᎾᎯᏳ ᎦᎵᏉᎩ ᏧᏕᏘᏴᏛ ᏧᏛᏒᏁ ᎢᏥᏈᏱ, ᎠᎴ ᏕᎦᏚᏩᏗᏒ ᎤᏍᏆᏂᎪᏔᏁ ᎠᎵᏍᏓᏴᏗ; ᎠᎵᏍᏓᏴᏗ ᏠᎨᏏ ᎤᏛᏒᎯ, ᎾᏍᎩ ᏕᎦᏚᏩᏗᏒ ᎬᏩᏚᏫᏛ [ᏕᎦᎶᎨᏒ ᎤᏛᏎᎯ,] ᎾᎿᏉ ᎦᏚᎲ ᎤᏍᏆᏂᎪᏔᏁᎢ.
ᏦᏩᏃ ᎤᏣᎴᏍᏗ ᎤᏪᏟᏌᏁ ᏃᏳ ᎠᎺᏉᎯ ᏥᎦᎳᎨᏲ ᎾᏍᎩᏯᎢ, ᎤᏧᏈᏍᏙᏒᎯ, ᏫᎬᏩᏑᎵᎪᏤ ᎠᏎᎯᎲᎢ; ᎥᏝᏰᏃ ᎬᏎᎰᎲᏍᏗ ᏱᎨᏎᎢ.
ᏦᏩᏃ ᎠᏂᏔᎵ ᎠᏂᏧᏣ ᎬᏩᏕᏁᎴ ᎠᏏᏉ ᏂᏓᎪᏄᎶᏍᎬᎾ ᎨᏎᎢ, ᎾᏍᎩ ᎠᏏᎾ, ᏥᏚᎾᎤᎪᏫᏎᎴᎢ, ᏉᏗᏈᎳ ᎣᎾ ᏚᏙᎥ ᎠᏥᎸ-ᏗᎨᎴᎯ ᎤᏪᏥ.
ᏦᏩᏃ ᎢᎬᏱ ᎤᏕᏁᎸᎯ ᎹᎾᏌ ᏚᏬᎡᎢ; ᎤᏁᎳᏅᎯᏰᏃ ᎠᏋᎨᏫᏍᏗᏱ ᎾᏋᏂᏏ ᏂᎦᏛ ᏓᏆᏣᏪᎢᏍᏔᏅᎢ, ᎠᎴ ᏂᎦᏛ ᎡᏙᏓ ᏚᏓᏘᎾᎥᎢ, [ᎤᏛᏁᎢ.]
ᏔᎵᏁᏃ ᎯᎠ ᎢᏆᎻ ᏚᏬᎡᎢ; ᎤᏁᎳᏅᎯᏰᏃ ᎠᎩᏁᏉᏣᏘ ᎾᏋᏁᎸ ᎠᏂ ᎦᏓ ᎠᎲ ᎠᎩᎩᎵᏲᏥᏙᎸᎢ [ᎤᏛᏁᎢ.]
ᎦᎵᏉᎩᏃ ᏧᏕᏘᏴᏛ ᎤᏧᏈᏍᏗ ᏧᏛᏒᏁ ᎢᏥᏈᏱ ᎦᏙᎯ ᎿᏉ ᏚᎵᏍᏆᏕᎢ.
ᎦᎵᏉᎩᏃ ᏧᏕᏘᏴᏛ ᏧᎪᏄᎶᎯᏍᏗᏱ ᎤᎵᏱᎶᎴᎢ, ᎾᏍᎩᏯ ᏦᏩ ᏄᏪᏒᎢ; ᎠᎴ ᏂᎦᏛ ᎦᏙᎯ ᏓᏁᏩᏗᏒ ᏚᎪᏄᎶᏎᎢ; ᎢᏥᏈᏍᎩᏂ ᏂᎬᎾᏛ ᎦᏓ ᎠᎲᎢ ᎠᎵᏍᏓᏴᏗ ᎠᎮᎢ.
ᎿᏉᏃ ᏂᎬᎾᏛ ᎦᏓ ᎠᎲ ᎢᏥᏈᏱ ᏚᏂᏲᏏᏌᏅ, ᏇᎵᏲ ᎬᏩᏔᏲᏎᎴ ᎠᎵᏍᏓᏴᏗ; ᏇᎵᏲᏃ ᎯᎠ ᏂᏚᏪᏎᎴ ᏂᎦᏛ ᎢᏥᏈᏱ ᎠᏁᎯ, ᏦᏬᎢᏤᎾ; ᎾᏍᎩᏃ ᏂᏥᏪᏎᎲ ᏂᏣᏛᏁᎮᏍᏗ.
ᎾᎿᏃ ᎦᏓ ᎠᎲ ᏂᎬᎾᏛ ᏚᎪᏄᎶᏎᎢ; ᏦᏩᏃ ᏂᎦᏛ ᎤᏣᎴᏍᏗ ᎠᎲ ᏓᏓᏁᎸ ᏚᏍᏚᎢᏎᎢ, ᎠᎴ ᎢᏥᏈᏱ ᎠᏁᎯ ᏚᏃᏓᏁᎴᎢ; ᎠᎴ ᏓᎪᏄᎸ ᎤᏣᏘ ᎤᏁᏉᏤ ᎢᏥᏈᏱ ᎦᏓ ᎠᎲᎢ.
ᏂᎦᏛᏃ ᏴᏫ ᏓᏁᏩᏗᏒ ᎢᏥᏈᏱ ᎠᏂᎷᎨ ᏦᏩ ᎬᏩᏩᏎᎵᎯᎮᎢ; ᏅᏗᎦᎵᏍᏙᏗᏍᎨ ᏂᎦᏛ ᏓᏁᏩᏗᏒ [ᏴᏫ] ᎤᏣᏘ ᏓᎪᏄᎴᎢ.
ᎠᏯᏙᎸᎢ 42
ᏤᎦᏈᏃ ᎤᏙᎴᎰᏒ ᎢᏥᏈᏱ ᏗᎲ ᎢᏣᎴᏍᏗ, ᏤᎦᏈ ᎯᎠ ᏂᏚᏪᏎᎴ ᏧᏪᏥ, ᎦᏙᏃ ᏙᏣᏓᎧᏂᎭᏉ?
ᎠᎴ ᎯᎠ ᏄᏪᏎᎢ, ᎬᏂᏳᏉ ᎦᏛᎬᎦ, ᎢᏥᏈᏱ ᏗᎲ ᎤᏣᎴᏍᏗ; ᎾᎿ ᏫᏥᎶᎯ, ᎠᎴ ᏫᏍᎩᏩᎯᏏ ᎾᎿᏂ; ᎾᏍᎩᏃ ᎢᏕᎮᏍᏗ, ᎠᎴ ᎥᏝ ᏱᏙᎨᏗᏲᎱᎯ.
ᏦᏩᏃ ᎠᎾᎵᏅᏟ ᎠᏍᎪᎯ ᎢᏯᏂᏛ ᎤᏣᎴᏍᏗ ᎤᏂᏩᏒᏎ ᎢᏥᏈᏱ.
ᏇᏂᏍᎩᏂ, ᏦᏩ ᎤᏅᏟ, ᏤᎦᏈ ᎥᏝ ᏳᏅᏎ ᎠᎾᎵᏅᏟ ᏳᏁᏅᏎᎢ; ᎯᎠᏰᏃ ᏄᏪᏎᎢ, ᏱᏅᏎᎦᎩᏰᏃ ᎤᏲ ᏱᏄᎵᏍᏓᏏ.
ᎢᏏᎵᏃ ᏧᏪᏥ ᏓᏂᎷᎬ ᎤᏁᎳᏙᎴ ᎤᏣᎴᏍᏗ ᎤᏂᏩᏏᎴᎢ; ᎨᎾᏂᏰᏃ ᏓᎪᏄᎴᎢ.
ᏦᏩᏃ ᎤᎬᏫᏳᏌᏕᎩ ᎨᏎ ᎾᎿᏂ, ᎠᎴ ᎾᏍᎩ ᏗᎦᏃᏓᏁᎯ ᎨᏎ ᏂᎦᏛ ᎾᎿ ᎠᏁᎯ; ᏦᏩᏃ ᎠᎾᎵᏅᏟ ᎤᏂᎷᏤᎢ, ᎠᎴ ᎡᎳᏗ ᏂᎬᏩᏛᏁᎴ ᎦᏙᎯ ᎢᏴᏛ ᏚᎾᎵᏯᏍᏚᏁᎢ.
ᏦᏩᏃ ᏚᎪᎮ ᎠᎾᎵᏅᏟ, ᎠᎴ ᏚᏬᎵᏤᎢ, ᎠᏎᏃ ᏚᎵᎪᏁᎶᎯᏍᏓᏁᎴᎢ, ᎠᎴ ᎬᏍᎦᎢᏍᏓᎩ ᏚᏬᏁᏔᏁᎢ; ᎠᎴ ᎯᎠ ᏂᏚᏪᏎᎴᎢ, ᎭᏢ ᏓᏣᏓᎴᎲᎦ? ᎯᎠᏃ ᏄᏂᏪᏎᎢ, ᎨᎾᏂ ᏓᏲᏥᎶᎯ, ᎠᎵᏍᏓᏴᏗ ᎣᎩᏩᏏᎦ.
ᎠᎴ ᏦᏩ ᏕᎪᎵᎨ ᎠᎾᎵᏅᏟ, ᎤᏩᏒᏍᎩᏂ ᎥᏝ ᏱᎬᏬᎵᎨᎢ.
ᏦᏩᏃ ᎤᏅᏓᏕ ᎤᏍᎩᏓᏒᎢ, ᎾᏍᎩ ᎤᏂᏛᎬ ᏧᏍᎩᏓᏎᎢ; ᎯᎠᏃ ᏂᏚᏪᏎᎴᎢ, ᎢᏥᎦᏛᏂᏙᎯᏉ, ᎤᏲᏉ ᏃᎦᏛᏅ ᎠᏂ ᎢᏥᎦᏛᏂᎸ.
ᎯᎠᏃ ᏂᎬᏩᏪᏎᎴᎢ, ᎥᏝ, ᏣᎬᏫᏳᎯ, ᎠᎵᏍᏓᏴᏗᏉᏍᎩᏂ ᎤᏂᏩᏏᎸ ᏘᏅᏏᏗ.
ᎠᏯᏍᎩᏂ ᏂᎦᏛ ᏌᏉ ᎠᏍᎦᏯ ᏧᏪᏥ, ᏚᏳᎪᏛ ᎢᏲᏣᏛᏁᎯ ᎠᏴ, ᏘᏅᏏᏓᏍᏗ ᎥᏝ ᎤᏂᎦᏛᏂᏙᎯᏉ ᏱᎩ.
ᎯᎠᏃ ᏂᏚᏪᏎᎴᎢ, ᎥᏝ, ᎤᏲᏉᏍᎩᏂ ᏃᎦᏛᏅ ᎠᏂ ᎢᏥᎦᏛᏂᎸ.
ᎯᎠᏃ ᏄᏂᏪᏎᎢ, ᏘᏅᏏᏓᏍᏗᏍᎩᏂ ᏔᎳᏚ ᎾᏂᎥ ᎠᎾᎵᏅᏟ, ᏌᏉ ᎠᏍᎦᏯ ᏧᏪᏥ ᎨᎾᏂ ᎡᎯ; ᎠᎴ ᎬᏂᏳᏉ ᎣᏂ ᎡᎯ ᎪᎯ ᎨᏒ ᎣᎩᏙᏙᏱ ᏤᏙᎭ, ᏌᏉᏃ ᏁᎲᎾ.
ᏦᏩᏃ ᎯᎠ ᏂᏚᏪᏎᎴᎢ, ᎾᏍᎩᏍᎩᏂ ᏥᏨᏁᎢᏍᏓᏁᎲᎩ, ᎢᏥᎦᏛᏂᏙᎯᏉ ᏥᏨᏲᏎᎲᎩ.
ᎯᎠ ᎾᏍᎩ ᏓᏨᏯᏙᎴᎣᎯᏍᏓᏁᎵ; ᏇᎵᏲ ᎡᎲ [ᏥᏁᎢᏍᏗᎭ,] ᎾᏍᎩ ᎥᏝ ᎠᏂ ᏴᏓᏥᏄᎪᏥ ᎬᏂ ᎣᏂ ᎡᎯ ᎢᏥᏅᏟ ᎠᏂ ᎦᎷᏨᎭ.
ᎠᏏᏴᏫ, ᏂᏣᏛᏅ ᎡᏥᏅᎵ ᎠᎴ ᏩᏘᏃᎦ ᎢᏥᏅᏟ, ᏂᎯᏃ ᎢᏥᏴᎩ ᎨᏎᏍᏗ, ᎾᏍᎩ ᎢᏥᏁᎬ ᎡᏥᎪᎵᏰᏗᏱ, ᎾᏍᎩ ᏚᏳᎪᏛ ᎢᏥᏁᎬᎢ, [ᎠᎴ ᏚᏳᎪᏛ ᏂᏥᏁᎬᎾ ᎨᏒᎢ.] ᎢᏳᏃ ᎾᏍᎩ ᏄᏍᏛᎾ ᎢᎨᏎᏍᏗ, ᏇᎵᏲ ᎡᎲ [ᏥᏁᎢᏍᏗᎭ] ᎤᏙᎯᏳᎯᏯ ᎢᏥᎦᏛᏂᏙᎯᏉ.
ᎠᎴ ᏂᎦᏛ ᏚᏍᏚᏁ ᏦᎢ ᏧᏒᎯᏛ.
ᏦᏩᏃ ᎯᎠ ᏂᏚᏪᏎᎴ ᏦᎢᏁ ᎢᎦ, ᎯᎠ ᏂᏣᏛᎦ ᎠᎴ ᏚᏨᏁᏍᏗ; ᎤᏁᎳᏅᎯᏰᏃ ᏥᎾᏰᏍᎩ ᎠᏴ.
ᎢᏳᏃ ᏚᏳᎪᏛ ᎢᏣᏛᏁᎯ ᎨᏎᏍᏗ, ᎠᏏᏴᏫ ᎢᏣᎵᏅᏟ ᎠᎦᎸᎡᏍᏗ ᎠᏓᏁᎸ ᏕᏥᏍᏚᏅᎢ; ᏂᎯᏃ ᎢᏤᎾ ᎤᏣᎴᏍᏗ ᏗᏥᏴᏏ ᏕᏣᏓᏘᎾᎥ ᏚᎾᎪᏄᎸᎢ;
ᎣᏂᏃ ᎢᎡᎯ ᎢᏣᎵᏅᏟ ᏍᎩᏯᏘᏃᎮᎸᎭ; ᎰᏩᏃ ᎢᏥᏁᏨ ᎠᏙᎯᏳᏅᎭ, ᎠᎴ ᎥᏝ ᏱᏙᎨᏥᏲᎱᎯ. ᎾᏍᎩᏃ ᏄᎾᏛᏁᎴᎢ.
ᎯᎠᏃ ᏂᏚᎾᏓᏪᏎᎴᎢ, ᎤᏙᎯᏳᎯᏯ ᎢᎩᏍᎦᏅᏨ ᎢᎩᏅᏟ ᎾᏍᎩ ᏥᏁᏛᏁᎸᎩ, ᎾᏍᎩ ᏥᎩᎪᎲᎩ ᎡᎯᏍᏗ ᎤᏓᏅᏛᎢ, ᎾᎯᏳ ᏥᎩᏍᏗᏰᏛᎩ, ᎠᎴ ᏁᏓᏛᏓᏍᏓᏁᎲᎾ ᏥᎨᏒᎩ; ᎾᏍᎩ ᎢᏳᏍᏗ ᎯᎠ ᎤᏕᏯᏙᏗ ᏂᎦᎵᏍᏓᏁᎭ.
ᎷᏈᏂᏃ ᏚᏁᏤᎴ ᎯᎠ ᏂᏚᏪᏎᎴᎢ, ᏝᏍᎪ ᏱᏨᏁᏤᎴ, ᎯᎠ ᏱᏂᏨᏪᏎᎴᎢ, ᏞᏍᏗ ᎢᏥᏍᎦᏅᏤᎸᎩ ᎠᏫᏄᏣ; ᎠᏎᏃ ᎥᏝ ᎾᏍᎩ ᏯᏛᏓᏍᏓᏁᎴᎢ? ᎾᏍᎩ ᎢᏳᏍᏗ, ᎬᏂᏳᏉ ᎾᏍᎩ ᎤᎩᎬ ᏕᎩᎬᏩᎶᏓᏁᎭ.
ᎥᏝᏃ ᏯᏂᎦᏔᎮ ᏦᏩ ᎪᎵᎬ ᎠᏂᏬᏂᏍᎬᎢ, ᏕᎦᏬᏁᏗᏍᎬᏰᏃ ᎠᎦᏁᏢᏓᏁᎮᎢ.
ᏦᏩᏃ ᎤᎦᏔᎲᏎ ᎠᏂᏙᎾᎥ ᎠᎴ ᏚᏠᏱᎴᎢ; ᏔᎵᏁᏃ ᏚᎷᏤᎴᎢ, ᎠᎴ ᏚᎵᏃᎮᏔᏁᎢ; ᎠᎴ ᏏᎻᏯᏂ ᏚᏯᏅᎡᎴᎢ, ᎠᎴ ᏓᏂᎧᏅ ᎤᎸᎴᎢ.
ᎿᏉᏃ ᏦᏩ ᎤᏁᏤ ᏕᎦᎶᏗ ᏧᏂᎧᎵᎢᏍᏔᏁᏗᏱ ᎤᏣᎴᏍᏗ, ᎠᎴ ᎠᏂᏏᏴᏫᎭ ᎠᏕᎸ ᏓᏂᏰᎲ ᏕᎦᎶᏗᎯ ᏔᎵᏁ ᏗᎨᏥᎳᏁᏗᏱ, ᎠᎴ ᎠᎾᎢᏒ ᎤᎾᎵᏍᏓᏴᏗ ᎨᏥᏁᏗᏱ; ᎠᎴ ᎾᏍᎩ ᏂᏚᏛᏁᎴᎢ.
ᏐᏈᎵᏃ ᏗᏂᎵᎠᏅᎯᏛ ᏚᏂᏐᏈᎳᏁ ᎤᏣᎴᏍᏗ, ᎠᎴ ᎾᎿ ᎤᎾᏂᎩᏎᎢ.
ᎠᏏᏴᏫᏃ ᎠᎱᏃᏱᏍᎬ ᏕᎦᎶᏗ ᏧᏂᏒᏍᏗᏱ ᏗᎦᎵᎠᏅᎯᏛ ᏗᎨᎶᎵᏎᎢ, ᏚᎪᎮ ᏧᏤᎵ ᎠᏕᎸ; ᎬᏂᏳᏉᏰᏃ ᏕᎦᎶᏗᎯ ᎠᎱᏃᎲᏉ ᏕᎦᎴᎢ.
ᎯᎠᏃ ᏂᏚᏪᏎᎴ ᎠᎾᎵᏅᏟ, ᎠᏕᎸ ᏗᏆᏤᎵ ᏙᎥᎩᏁᎸᏉ; ᎠᎴ ᎬᏂᏳᏉ ᎠᏂ ᏕᎦᎶᏗᎯ ᏕᎦᎳ; ᏧᏂᎾᏫᏃ ᎡᏍᎦ ᏂᏚᎾᎵᏍᏓᏁᎴᎢ, ᎠᎴ ᎤᏂᏍᎦᎴᎢ, ᎯᎠ ᏂᏚᎾᏓᏪᏎᎴᎢ, ᎦᏙ ᎾᏍᎩ ᎯᎠ ᎤᏁᎳᏅᎯ ᎢᎬᎦ.
ᏤᎦᏈᏃ ᎤᏂᏙᏓ ᏭᏂᎷᏤᎴ ᎦᏓ ᎠᎲᎢ, ᎠᎴ ᎤᏂᏃᏁᎴ ᏂᎦᎥ ᏄᎾᎵᏍᏓᏁᎵᏙᎸᎢ, ᎯᎠ ᏄᏂᏪᏎᎢ;
ᎠᏍᎦᏯ, ᎾᎿ ᏄᎬᏫᏳᏒᎢ, ᎬᏍᎦᎢᏍᏓᎩ ᎣᎩᏬᏁᏔᏅᎩ, ᎠᎴ ᎾᎿ ᎦᏓ ᎠᎲ ᎣᎩᎦᏛᏂᏙᎯᏉ ᎣᎨᎵᏎᎲᎩ.
ᎯᎠᏃ ᏃᏥᏪᏎᎸᎩ, ᏚᏳᎪᏛ ᎢᏲᏣᏛᏁᎯ ᎠᏴ; ᎥᏝ ᎣᎩᎦᏛᏂᏙᎯᏉ ᏱᎩ;
ᏔᎳᏚ ᏃᏥᎥ ᎣᏣᎵᏅᏟ, ᏌᏉᏉ ᎣᎩᏙᏓ; ᎠᏏᏴᏫ ᏁᎲᎾ, ᎣᏂᏃ ᎡᎯ ᎪᎯ ᎨᏒ ᎣᎩᏙᏙᏱ ᏤᏙᎭ ᎨᎾᏂ ᎦᏓ ᎠᎲᎢ.
ᎠᎴ ᎠᏍᎦᏯ ᎾᎿ ᏄᎬᏫᏳᏒ, ᎯᎠ ᏃᎩᏪᏎᎸᎩ, ᎯᎠ ᎾᏍᎩ ᏓᎦᏙᎴᎣᎯᏍᏔᏂ ᏚᏳᎪᏛ ᎢᏣᏛᏁᎯ ᎨᏒᎢ. ᎠᏏᏴᏫ ᎢᏣᎵᏅᏟ ᎨᏒ ᏍᎩᏯᎠᎯᏯᏏ, ᎠᎴ ᏕᎶᏓᏘᎾᎥ ᎤᎾᎪᏄᎸ ᎤᎾᎵᏍᏓᏴᏗ ᏗᏥᏴᏏ, ᎠᎴ ᎢᏣᏂᎩ.
ᎣᏂᏃ ᎡᎯ ᎢᏥᏅᏟ ᏍᎩᏯᏘᏃᎮᎸᎭ; ᎿᏉᏃ ᏓᎦᏙᎴᎣᏏ ᎢᏥᎦᏛᏂᏙᎯᏉ ᏂᎨᏒᎾ ᎨᏒᎢ, ᎠᎴ ᏚᏳᎪᏛ ᎢᏣᏛᏁᎯ ᎨᏒᎢ; ᎢᏣᎵᏅᏟᏃ ᏕᏨᏲᎯᏎᎸᎭ, ᎠᎴ ᎠᏂ ᎢᏥᏃᏔᏂᏙᎸᎭ.
ᎯᎠᏃ ᏄᎵᏍᏔᏁ ᎾᏍᎩ ᏕᎦᎶᏗᎯ ᎤᏂᎴᏒ ᎤᏣᎴᏍᏗ, ᎬᏂᏳᏉ ᎠᏂᏏᏴᏫᎭ ᏧᎾᏤᎵ ᎠᏕᎸ ᏗᎦᏇᏅᎯ ᏕᎦᎶᏗᎯ ᏙᎦᎴᎢ; ᎤᏅᏒᏃ ᎠᎴ ᎤᏂᏙᏓ ᎠᏕᎸ ᏗᎦᏇᏅᎯ ᏚᏂᎪᎲ, ᎤᏂᏍᎦᎴᎢ.
ᏤᎦᏈᏃ ᎤᏂᏙᏓ ᎯᎠ ᏄᏂᏪᏎᎴᎢ, ᎠᏴ ᏗᏇᏥ ᏕᏍᎩᏯᏅᎡᎸ; ᏦᏩ ᏁᎲᎾ, ᎠᎴ ᏏᎻᏯᏂ ᏁᎲᎾ, ᎠᎴ ᏇᏂ ᏛᎡᏣᏘᎾᏫᏛᎯ; ᎾᏍᎩ ᎯᎠ ᏂᎦᏛ ᎠᏆᏡᏗᏍᎩ.
ᎷᏈᏂᏃ ᎤᏁᏤᎴ ᎤᏙᏓ, ᎯᎠ ᏄᏪᏎᎢ, ᎢᏧᎳ ᏗᏇᏥ ᎠᏂᏧᏣ ᏕᎯᎸᎭ, ᎢᏳᏃ ᏂᎬᏯᏘᏃᎮᎸᎾ ᎢᎨᏎᏍᏗ; ᎠᏴ ᏗᏍᎩᏲᎯᏏ, ᎠᏴᏃ ᏔᎵᏁ ᏛᎬᏯᏘᏃᎮᎵ.
ᎯᎠᏃ ᏄᏪᏎᎢ, ᎥᏝ ᏴᎨᏤᎾ ᎠᏇᏥ, ᏄᏂᎵᏰᏃ ᎤᏲᎱᏒ, ᎯᎠᏃ ᎤᏩᏒ ᎤᏕᎯᏴ; ᎢᏳᏃ ᎤᏲ ᏱᏄᎵᏍᏓᏁᎸ ᎢᏣᎢᏒᎢ, ᎿᏉ ᎤᏁᎬ ᏗᎩᏍᏗᏰᎩ ᏧᏂᏲᎱᏒᎯ ᏩᏁᎲ ᏮᏓᏍᎩᏯᏘᏃᎵ ᎤᏲ ᎬᏆᏓᏅᏘ.
ᎠᏯᏙᎸᎢ 43
ᎠᎴ ᎤᏣᏘ ᏗᎪᏄᎵᏳ ᎨᏎ ᎾᎿᏂ.
ᎯᎠᏃ ᏄᎵᏍᏔᏁ ᎿᏉ ᎤᏂᏒᏅ ᎤᏣᎴᏍᏗ ᎢᏥᏈᏱ ᏭᏂᎩᏛ, ᎤᏂᏙᏓ ᎯᎠ ᏄᏂᏪᏎᎴᎢ, ᏔᎵᏁ ᏥᏤᎾ, ᎤᏍᏗ ᎠᎵᏍᏓᏴᏗ ᏫᏍᎩᏩᎯᏏ.
ᏧᏓᏃ ᎤᏁᏤᎴ ᎯᎠ ᏄᏪᏎᎴᎢ, ᎾᏍᎩ ᎠᏍᎦᏯ ᎠᏍᏓᏱᏳ ᎣᎩᏁᏤᎸ, ᎯᎠ ᏄᏪᏒᎩ, ᎥᏝ ᏴᎨᏥᎪᏩᏛ ᎠᏆᎧᏛ ᎢᏳᏃ ᎢᏥᏅᏟ ᏂᏤᎲᎾ ᎢᎨᏎᏍᏗ.
ᎢᏳᏃ ᏱᏅᏒ ᎣᎩᏅᏟ ᎣᎨᏅᏍᏗᏱ, ᏲᏤᎾ ᏱᏫᏨᏩᎯᏏ ᎠᎵᏍᏓᏴᏗ.
ᎢᏳᏍᎩᏂ ᏂᏅᏒᎾ ᎢᎨᏎᏍᏗ, ᎥᏝ ᏴᎦᏲᏤᎾ; ᎾᏍᎩᏰᏃ ᎠᏍᎦᏯ ᎯᎠ ᏃᎩᏪᏎᎸᎩ, ᎥᏝ ᏴᎨᏥᎪᏩᏛ ᎠᏆᎧᏛ ᎢᏳᏃ ᎢᏥᏅᏟ ᏂᏤᎲᎾᎢ ᎨᏎᏍᏗ.
ᎢᏏᎵᏃ ᎯᎠ ᏄᏪᏎᎢ, ᎦᏙᏃ ᏂᎤᏲᏞ ᏂᏍᎩᏴᏁᎴᎢ, ᎾᏍᎩ ᏤᏥᏃᏁᎮ ᎠᏍᎦᏯ ᎠᏏ ᎡᎲ ᎢᏥᏅᏟ?
ᎯᎠᏃ ᏄᏂᏪᏎᎢ, ᎾᏍᎩᏰᏃ ᎠᏍᎦᏯ ᎤᎵᏂᎩᏛ ᎣᎦᏛᏛᏅᎩ ᏄᏍᏛ ᎣᏤᎲᎢ, ᎠᎴ ᎪᎱᏍᏗ ᏦᎬᏅ ᎠᏁᎲᎢ, ᎯᎠ ᏂᎦᏪᏍᎬᎩ, ᎢᏥᏙᏓᏍᎪ ᎠᏏ ᎡᎯ? ᎢᏥᏅᏟᏍᎪ ᎡᎭ? ᎾᏍᎩᏯᏃ ᏥᏃᏥᏫ ᏃᏥᏪᏎᎸᎩ; ᏥᎪᏃ ᎦᏲᎦᏙᎴᎰᎯᏍᏗ ᎨᏎ ᎾᏍᎩ ᎯᎠ ᏅᏗᎦᏪᏏᏒᎢ, ᎢᏥᏅᏟ ᏤᏣᏘᏁᏒᎭ?
ᏧᏓᏃ ᎯᎠ ᏄᏪᏎᎴ ᎤᏙᏓ ᎢᏏᎵ, ᎯᏅᎵ ᎠᏫᏄᏣ ᎠᏴ ᏬᏍᏕᎾ, ᏙᏓᏲᏣᎴᏂᏃ ᎠᎴ ᏓᏲᏤᏏ; ᎾᏍᎩᏃ ᏕᏛᏁᏍᏗ, ᎠᎴ ᎥᏝ ᏱᏙᎨᏗᏲᏞᎯ, ᎠᏴ ᎠᎴ ᏂᎯ, ᎠᎴ ᎾᏍᏉ ᏧᎾᏍᏗ ᏗᎦᏤᎵᎦ.
ᎠᏴ ᏔᎵ ᏓᏥᏯᏛᏓᏁᎵ; ᎠᏴ ᏗᏍᏆᎧᏂᏐᏗ ᎨᏎᏍᏗ; ᎢᏳᏃ ᏂᎬᏯᏘᏃᎮᎸᎾ ᎢᎨᏎᏍᏗ, ᎠᎴ ᎢᎬᏱᏗᏢ ᏂᎬᏯᎧᏁᎵᎸᎾ ᎢᎨᏎᏍᏗ, ᎿᏉ ᎠᏴ ᎬᏍᎦᏅᏤᎸᎯ ᎨᏎᏍᏗ ᏂᎪᎯᎸᎢ.
ᎢᏳᏰᏃ ᏃᎦᏙᎯᏛᎾ ᏱᎨᏎᎢ, ᎤᏙᎯᏳᎯᏯ ᎦᏳᎳ ᏔᎵᏁ ᏱᎣᎩᎷᏦᏁᎢ.
ᎤᏂᏙᏓᏃ ᎢᏏᎵ ᎯᎠ ᏂᏚᏪᏎᎴᎢ, ᎢᏳᏃ ᎾᏍᎩ ᏱᏄᏍᏗ ᎿᏉ ᎯᎠ ᏂᏣᏛᎦ; ᎢᏥᎩ ᎣᏌᏂ ᎤᏓᏔᏅᎯ ᎡᏍᎦᏂ ᏗᏣᎵᏁᏌᎶᏗ ᏗᏥᎶᏓ, ᎠᎴ ᎡᏥᏴᏏ ᎠᏍᎦᏯ ᎡᏥᏁᏗ, ᎤᏍᏗ ᏅᏬᏘ ᎠᏜ, ᎠᎴ ᎤᏍᏗ ᏩᏚᎵᏏ, ᎠᎴ ᏗᎦᏩᏒᎩ, ᎠᎴ ᎻᎳ, ᎠᎴ ᎤᏅᏙᎩ ᎠᎾᏓᏛᏍᎩ, ᎠᎴ ᎠᎹᏂ.
ᎠᎴ ᏔᎵ ᎢᏳᏩᎫᏗ ᎢᎦᎢ ᎠᏕᎸ ᏥᏙᏥᏳᎦ; ᎠᎴ ᎠᏕᎸ ᏕᎦᎶᏗᎯ ᏓᎱᏃᎲ ᏥᏕᎦᎸ ᏥᏕᏥᏲᎸᎩ, ᏔᎵᏁ ᏥᏙᏥᏳᎦ; ᎤᏂᎵᏓᏍᏔᏅᎯᏉ ᏱᏂᎦᎩ.
ᎢᏥᏅᏟ ᎾᏍᏉ ᎡᎶᏘᏄᎦ; ᎠᎴ ᏗᏣᎴᎲᎦ, ᏔᎵᏁ ᏪᏥᎷᏥᏏ ᎠᏍᎦᏯ.
ᎠᎴ ᎤᏁᎳᏅᎯ ᏫᎾᏍᏛᎾ ᎤᎵᏂᎩᏛ ᎢᏥᏙᎵᏍᏗᏱ ᏫᏂᎬᎦ ᎾᏍᎩ ᎠᏍᎦᏯ ᎾᏍᎩ ᏅᏓᏳᏂᎩᏍᏙᏗᏱ ᏐᎢ ᎢᏣᎵᏅᏟ, ᎠᎴ ᏇᏂ; ᎢᏳᏃ ᏛᎩᏯᏅᎡᎴᏍᏗ ᏗᏇᏥ, ᏛᎩᏯᏅᎡᎴᏍᏗᏉ.
ᎾᏍᎩᏃ ᎠᏂᏍᎦᏯ ᎾᏍᎩ ᎤᎾᏓᏁᏗ ᎤᏂᏴᏎᎢ, ᎠᎴ ᏔᎵ ᎢᏳᏩᎫᏗ ᎢᎦᎢ ᎠᏕᎸ ᏚᏂᏴᏎᎢ, ᎠᎴ ᏇᏂ ᎤᎾᏘᏅᏎᎢ; ᎠᎴ ᏚᎾᎴᏁᎢ, ᎠᎴ ᎢᏥᏈᏱ ᏭᏂᎶᏎᎢ, ᎠᎴ ᎢᎬᏱᏗᏢ ᏭᎾᎴᏅᏁᎴ ᏦᏩ.
ᏦᏩᏃ ᎤᎪᎲ ᏇᏂ ᎾᏍᎩ ᎠᏁᎲᎢ, ᎯᎠ ᏄᏪᏎᎴ ᎤᎬᏫᏳᏌᏕᎩ ᎦᏁᎸᎢ, ᏗᏇᏅᏒ ᏔᏘᏄᎦ ᎯᎠ ᎠᏂᏍᎦᏯ, ᎠᎴ ᏘᎷᎦ ᎠᎴ ᎭᏛᏅᎢᏍᏓ ᎠᎵᏍᏓᏴᏗ; ᎯᎠᏰᏃ ᎠᏂᏍᎦᏯ ᏓᎬᏆᎵᏍᏓᏴᎾᏁᎵ ᎢᎦ.
ᎾᏍᎩᏃ ᎠᏍᎦᏯ ᏦᏩ ᏄᏪᏎᎸ ᎾᏍᎩᏯ ᏄᏛᏁᎴᎢ; ᎠᎴ ᎾᏍᎩ ᎠᏍᎦᏯ ᏦᏩ ᎦᏁᎸ ᏫᏚᏘᏅᏍᏔᏁ ᎠᏂᏍᎦᏯ.
ᎠᎴ ᎾᏍᎩ ᎠᏂᏍᎦᏯ ᎠᏂᏍᎦᎢᎮᎢ, ᏅᏗᎦᎵᏍᏙᏗᏍᎨ ᎨᏥᏴᏔᏂᎸ ᏦᏩ ᎦᏁᎸᎢ; ᎯᎠᏃ ᏄᏂᏪᏎᎢ, ᎠᏂ ᏥᏕᎩᏴᏔᏂᎦ ᏂᎦᎵᏍᏙᏗ ᎠᏕᎸ ᏥᏕᎩᎳᏁᎸ ᏕᎦᎶᏗᎯ ᎢᎬᏱᏱ ᏥᏕᏙᎲᎩ; ᎾᏍᎩ ᎪᎱᏍᏗ ᏧᏢᏫᏍᏙᏗ ᎤᏚᎵ ᎾᏍᎩ ᏗᎩᎦᏗᎸᏍᏙᏗᏱ, ᎠᎴ ᏗᎩᏂᏴᏗᏱ, ᎠᎴ ᏗᎩᎾᏢᏗᏱ, ᎠᎴ [ᏗᎩᏯᏅᎡᏗᏱ] ᏗᏂᎵᎠᏅᎯᏛ.
ᎾᎥᏃ ᎤᏂᎷᏤᎴ ᏄᎬᏫᏳᏌᏕᎩ ᏦᏩ ᎦᏁᎸᎢ, ᎠᎴ ᎤᎾᎵᏃᎮᏔᏁ ᎦᎶᎯᏍᏗᏱ ᎦᎵᏦᏕ.
ᎠᎴ ᎯᎠ ᏄᏂᏪᏎᎢ, ᎢᏳᎸᏉᏗ, ᎤᏙᎯᏳᎯ ᎢᎬᏱᏱ ᏦᎩᎷᏥᎸᎩ ᎠᎵᏍᏓᏴᏗ ᎣᎩᏩᏏᎸᎩ;
ᎠᎴ ᎯᎠ ᏄᎵᏍᏔᏅᎩ, ᎾᏍᎩ ᏗᏒᏍᏗᏱ ᏬᎩᎷᏨ ᏙᎩᎱᏃᏴᎲᎩ ᏕᎦᎶᏗ, ᎠᎴ ᎬᏂᏳᏉ, ᎣᏥᏏᏴᏫᎭ ᏕᎦᎶᏗ ᏙᏥᏁᎲ ᏓᎱᏃᎲᏉ ᏙᎦᎸ ᎠᏕᎸ ᏦᎦᏤᎵᎦ, ᏂᏙᎬᏩᏓᎨᏒᏉ; ᎠᎴ ᏔᎵᏁ ᏙᏥᏲᎦ.
ᎠᎴ ᏅᏩᎾᏓᎴ ᎠᏕᎸ ᏙᏥᏲᎦ ᎠᎵᏍᏓᏴᏗ ᎣᎩᏩᎯᏍᏙᏗ; ᎥᏝ ᎦᏲᎦᏙᎴᎰᎯᏍᏗ ᏱᎩ ᎾᏍᎩ ᎨᏒ ᎠᏕᎸ ᏦᎩᎳᏁᎸᎯ ᏕᎦᎶᏗᎯ.
ᎠᎴ ᎯᎠ ᏄᏪᏎᎢ, ᏅᏩᏙᎯᏯᏛ ᎢᏣᏤᎵᎦ ᎨᏎᏍᏗ; ᏞᏍᏗ ᏱᏥᏍᎦᎢᎮᏍᏗ; ᎤᏁᎳᏅᎯ ᎢᏣᏤᎵᎦ, ᎠᎴ ᎢᏥᏙᏓ ᎤᏤᎵᎦ ᎤᏁᎳᏅᎯ ᎢᏥᏁᎸ ᏧᎬᏩᎶᏗ ᏕᎦᎶᏗᎯ; ᎠᏴ ᏛᎩᏁᎸ ᏗᏣᏤᎵ ᎠᏕᎸ. ᏏᎻᏯᏂᏃ ᏚᏘᏃᎮᎴᎢ.
ᎾᏍᎩᏃ ᎠᏍᎦᏯ ᏦᏩ ᎦᏁᎸ ᏫᏚᏘᏃᎴ ᎠᏂᏍᎦᏯ, ᎠᎴ ᎠᎹ ᏚᏁᏁᎴᎢ, ᏧᎾᎳᏏᏕᏂᏃ ᏑᏃᏑᎴᎡᎢ; ᎠᎴ ᏗᏂᎵᎠᏅᎯᏛ ᎤᎾᎵᏍᏓᏴᏗ ᏚᏁᎴᎢ.
ᎠᎴ ᎤᎾᏛᏅᎢᏍᏔᏁ ᎤᏂᏁᎸᏗ ᎨᏒ ᎠᏏ ᎢᎦ ᏂᎬᏒᎾ ᏦᏩ ᎾᎯᏳ ᎤᎷᎯᏍᏗᏱ ᎨᏒᎢ; ᎤᎾᏛᎦᏁᏰᏃ ᎾᎿ ᏗᎾᎵᏍᏓᏴᏂᏒᎢ.
ᏦᏩᏃ ᏭᎷᏨ ᏧᏪᏅᏒᎢ, ᎤᏂᏁᏗ ᎠᏂᏰᎲ ᏔᎵᏦᏕ ᎤᏂᏴᏔᏁᎢ, ᎠᎴ ᎡᎳᏗ ᏂᎬᏩᏛᏁᎴᎢ.
ᎠᎴ ᏚᏛᏛᏁ ᏙᎯ ᏄᎾᏛᎾᏕᎬᎢ, ᎠᎴ ᎯᎠ ᏄᏪᏎᎢ, ᎢᏥᏙᏓᏍᎪ ᏙᎯᏱᏉ, ᎾᏍᎩ ᎤᏛᏐᏅᎯ ᏤᏥᏁᎢᏍᏗᏍᎬᎩ? ᎠᏏᏉᏍᎪ ᎡᎭ
ᎯᎠᏃ ᏄᏂᏪᏎᎢ, ᎯᏅᏏᏓᏍᏗ ᎣᎩᏙᏓ ᏙᎯᏱᏉ, ᎠᏏᏉ ᎡᎭ; ᎠᎴ ᎡᎳᏗ ᏂᏚᏅᏁᎴ ᏗᏂᏍᎪᎵ, ᎠᎴ ᏚᎾᏗᏌᏓᏕᎢ.
ᏗᎦᏙᎵᏃ ᏚᏌᎳᏓᏁᎢ, ᎠᎴ ᎤᏅᏟ ᏇᏂ ᎤᎪᎮᎢ, ᎾᏍᎩ ᎤᏥ ᎤᏪᏥ, ᎠᎴ ᎯᎠ ᏄᏪᏎᎢ, ᎯᎠᏍᎪ ᎢᏥᏅᏟ, ᎾᏍᎩ ᏥᏍᎩᏁᎢᏍᏓᏁᎲᎩ? ᎯᎠᏃ ᏄᏪᏎᎢ, ᎤᏁᎳᏅᎯ ᏫᏣᏙᎵᎩ, ᎠᏇᏥ.
ᏦᏩᏃ ᎤᎵᏍᏗ ᏄᏛᏁᎴᎢ; ᎭᏫᏂᏰᏃ ᎤᎵᏖᎸᎾᏁᎴ ᏅᏗᎦᎵᏍᏙᏗᏍᎨ ᎤᏅᏟ; ᎠᎴ ᎤᏲᎴ ᎢᎸᎯᏢ ᏧᏠᏱᏍᏗᏱ; ᎠᎴ ᎧᏅᏑᎸ ᎤᏴᏍᏗᏱ ᏭᏴᎴᎢ, ᎠᎴ ᎾᎿ ᏚᏠᏱᎴᎢ.
ᎤᎬᏍᏉᎡᏃ, ᎠᎴ ᎤᏄᎪᏤᎢ, ᎠᎴ ᎬᏩᏛᏂᎡᏉ, ᎠᎴ ᎯᎠ ᏄᏪᏎᎢ, ᎠᎵᏍᏓᏴᏗ ᎢᏥᏝᎲᎦ.
ᎠᎴ ᎤᏩᏒ ᏕᎬᏩᏝᏁᎴᎢ, ᎠᎴ ᎠᎾᎵᏅᏟ ᎤᏅᏒ, ᎠᎴ ᎢᏥᏈᏱ ᎠᏁᎯ ᎠᎵᏍᏓᏴᎲᏍᎬ ᎠᎾᎵᏍᏓᏴᎲᏍᎩ, ᎾᏍᏉ ᎤᏅᏒ ᏙᎨᏥᏝᏁᎴᎢ; ᎢᏥᏈᏱᏰᏃ ᎠᏁᎯ ᎥᏝ ᎢᏧᎳᎭ ᎬᏩᎾᎵᏍᏓᏴᏗ ᏱᎨᏎ ᎠᏂᏈᎷ; ᎾᏍᎩᏴᏃ ᎤᏍᎦᎢᏍᏗᏳ ᎤᏂᏰᎸᏎ ᎢᏥᏈᏱ ᎠᏁᎯ.
ᎠᎴ ᎤᏬᎸ ᎢᎬᏱᏢ ᎠᏂᏁᎢ, ᎤᏓᏂᎵᎨ ᎢᎬᏱ ᎤᏪᏁᎢ, ᎣᏂᏃ ᎡᎯ ᎾᏍᎩᏯ ᏄᏍᏛ ᎤᏕᏔᏅ ᎤᏪᏁᎢ; ᎠᏂᏍᎦᏯᏃ ᎤᏅᏒ ᏓᎾᏓᏍᏆᏂᎪᏍᎨᎢ.
ᎢᎬᏱᏗᏢᏃ ᎤᏬᎸ ᎠᏝᎲ ᏫᏚᏁᎴ ᏧᎾᏁᎳᎩᎭ ᎠᎵᏍᏓᏴᏗ; ᎠᏎᏃ ᏇᏂ ᏩᏥᏁᎸᎯ ᎾᏍᎩ ᎢᏳᏩᎫᏗ ᎤᎶᏒᏍᏕ ᎠᏂᏐᎢ ᎢᎩ ᎨᏥᏁᎸᎢ. ᏚᎾᏗᏔᎮᏃ ᎠᎴ [ᏦᏩ] ᎢᏧᎳᎭ ᎣᏍᏛ ᎤᎾᏓᏅᏓᏕᎢ.
ᎠᏯᏙᎸᎢ 44
ᎠᎴ ᎤᏁᏤᎴ ᎦᏁᎸ ᏄᎬᏫᏳᏌᏕᎩ, ᎯᎠ ᏄᏪᏎᎢ, ᎯᎠ ᎠᏂᏍᎦᏯ ᏕᎦᎶᏗ ᏧᎾᏤᎵ ᏘᎧᎵᏏ ᎠᎴᏍᏓᏴᏗ ᏘᎧᎵᏍᏓᏏ, ᎢᎦᎢ ᎬᏩᏂᏴᏍᏗ ᎬᏒᎢ, ᎠᎴ ᎠᏂᏏᏴᏫᎭ ᏧᎾᏤᎵᎦ ᎠᏕᎸ ᏕᎦᎶᏗᎯ ᏓᎱᏃᎲ ᏕᎩᎳᏁᎸᎭ.
ᎠᎴ ᎠᏆᏤᎵ ᎤᎵᏍᏈᏗ, ᎠᏕᎸ ᎤᏁᎬ ᎪᏢᏔᏅᎯ ᎯᎳᏏ ᎠᎱᏃᎲ ᏕᎦᎶᏗᎯ ᎾᏍᎩ ᎣᏂ ᎡᎩ, ᎠᎴ ᎾᏍᏉ ᎠᏕᎸ ᎤᏣᎴᏍᏗ ᎤᏩᎯᏍᏔᏅᎯ [ᏦᏙᎯᎳᏏ.] ᎠᎴ ᎾᏍᎩᏯ ᏦᏩ ᎤᏁᏤᎸ ᏄᏛᏁᎴᎢ.
ᏑᎾᎴᏃ ᎩᎳ ᏧᎩᏥᏍᎪᎢ, ᎠᏂᏍᎦᏯ ᎨᎦᏂᎩᏍᏔᏁᎢ, ᎤᏅᏒ, ᎠᎴ ᏗᏂᎵᎠᏅᎯᏛ.
ᎤᏂᏄᎪᏨᏃ ᎦᏚᎲᎢ, ᎠᎴ ᎥᏝ ᎠᏏ ᎢᏅᎯᏳ ᏱᏩᎾᎢᏎᎢ, ᏦᏩ ᎯᎠ ᏄᏪᏎᎴ ᎦᏁᎸ ᏄᎬᏫᏳᏌᏕᎩ, ᏔᎴᎲᎦ, ᎩᎨᎱᎦ ᎾᏍᎩ ᎠᏂᏍᎦᏯ; ᎠᎴ ᎿᏉ ᏫᎩᏯᏢᏔᎲᎭ, ᎯᎠ ᏂᎩᏪᏎᎸᎭ, ᎦᏙᏃ ᎣᏍᏛ ᏁᏣᏛᏁᎸ ᎤᏲᏉ ᎥᏣᏓᎫᏴᏓᏏ?
ᏝᏍᎪ ᎾᏍᎩ ᎯᎠ ᎠᎩᏅᏏᏓᏍᏗ ᎤᏗᏔᏍᏙᏗ ᏱᎩ? ᎠᎴ ᎤᏙᎯᏳᏒ ᎾᏍᎩ ᎬᏩᏙᎴᎰᎯᏍᏙᏗ ᎨᏒᎢ; ᎤᏲ ᏂᏣᏛᎦ ᎾᏍᎩ ᏥᏂᏣᏛᏁᎸ.
ᏫᏚᏢᏔᎮᏃ, ᎠᎴ ᎾᏍᎩᏯ ᏫᏂᏚᏪᏎᎴᎢ.
ᎯᎠᏃ ᏂᎬᏩᏪᏎᎴᎢ, ᎦᏙᏃ ᎾᏍᎩ ᏂᎦᏪᎭ ᎤᎬᏫᏳᎯ ᎣᎦᏤᎵ? ᎬᏩᏟᏍᏗ ᏘᏅᏏᏓᏍᏗ ᎾᏍᎩ ᎢᏳᎾᏛᏁᏗᏱ.
ᎬᏂᏳᏉ ᎠᏕᎸ ᎾᏍᎩ ᏥᏙᎩᏩᏛᎲ ᏓᎱᏃᎲ ᏕᎦᎶᏗᎯ ᏔᎵᏁ ᏥᏙᏨᏲᎮᎸᎩ ᎨᎾᏂ ᏥᏙᏛᎣᎩᏴᏍᏔᏅᎩ; ᎦᏙᏃ ᏲᏥᏃᏍᎩᎭ ᏣᏅᏏᏙᎯ ᎦᏁᎸ ᎠᏕᎸ ᎤᏁᎬ ᎠᎴ ᎠᏕᎸ ᏓᎶᏂᎨᎢ?
ᎩᎶ ᎯᎠ ᏘᏅᏏᏓᏍᏗ ᎠᏥᏩᏛᎡᎸᎭ, ᎾᏍᎩ ᎤᏲᎱᎯᏍᏗ ᎨᏎᏍᏗ, ᎠᏴᏃ ᎾᏍᏉ ᏣᎬᏫᏳᎯ ᏗᏍᎩᎾᏝᎢ ᏂᎦᎵᏍᏔᏅᎭ.
ᎯᎠᏃ ᏄᏪᏎᎢ, ᎢᏥᏁᏨᎪᎦ ᎾᏍᎩᏯ ᏄᏍᏕᏍᏗ, ᎩᎶ ᎾᏍᎩ ᎠᏥᏩᏛᎡᎸᎭ ᏥᏅᏏᏓᏍᏗ ᎨᏎᏍᏗ; ᏂᎯᏃ ᎢᏣᏚᏓᎴᏛ ᎨᏎᏍᏗ.
ᎿᏉᏃ ᎠᏂᏏᏴᏫᎭ ᎤᎵᏍᏗᏳ ᏚᏂᏞᏎ ᏕᎦᎶᏗ, ᎡᎳᏗᏃ ᏚᏂᏅᏁᎢ, ᎠᎴ ᎠᏂᏏᏴᎭ ᏚᏂᎱᏃᏴᎮ ᏧᎾᏤᎵ ᏕᎦᎶᏗ.
ᎤᏲᎴᏃ, ᎠᏓᏂᎵᎨ ᎤᏤᎵ ᎤᎴᏅᏔᏁᎢ, ᎠᎴ ᎣᏂᏱ ᎡᎯ ᏭᏍᏆᏗᏍᏔᏁᎢ; ᎤᎵᏍᏈᏗᏃ ᏇᏂ ᎤᏤᎵ ᏕᎦᎶᏗᎯ ᎤᏩᏛᎮᎢ.
ᎿᏉᏃ ᏚᏂᏣᎦᎸᎮ ᏧᎾᏄᏬ, ᎠᎴ ᎠᏂᏏᏴᏫᎭ ᏚᏂᏐᏈᎳᏁ ᏧᎾᏤᎵ ᏗᏂᎵᎠᏅᎯᏛ, ᎠᎴ ᎤᎾᏨᏎ ᏗᎦᏚᎲ ᏭᏂᎶᏎᎢ.
ᏧᏓᏃ ᎠᎴ ᎾᏍᎩ ᎠᎾᎵᏅᏟ ᏦᏩ ᎦᏁᎸ ᏭᏂᎷᏤᎢ; ᎾᏍᎩᏃ ᎠᏏᏉ ᎾᎿ ᎡᏙᎮᎢ; ᎢᎬᏱᏗᏢᏃ ᎤᏬᎸ ᎦᏙᎯ ᏚᎾᏓᏅᏁᎢ.
ᏦᏩᏃ ᎯᎠ ᏂᏚᏪᏎᎴᎢ, ᎦᏙᏉ ᎢᏣᏛᎦ? ᏝᏍᎪ ᏱᏥᎦᏔᎮ ᎠᏴ ᎾᏍᎩ ᎢᏯᏆᏍᏗ ᎤᏙᎯᏳᎯᏯ ᎬᏆᏙᎴᎰᎯᏍᏗ ᎨᏒᎢ?
ᏧᏓᏃ ᎯᎠ ᏄᏪᏎᎢ, ᎦᏙ ᏓᏨᏲᏎᎵ ᏣᎬᏫᏳᎯ? ᎠᎴ ᎦᏙ ᏓᏲᏣᏛᏂ? ᎠᎴ ᎦᏙ ᏓᏲᏣᏛᏁᎵ ᎣᎦᏚᏓᎴᏍᏗᏱ? ᎤᏁᎳᏅᎯ ᎤᏙᎴᎰᏒ ᎤᏂᏍᎦᏅᏨ ᏘᏅᏏᏓᏍᏗ; ᎬᏂᏳᏉ, ᏣᎬᏫᏳᎯ ᏕᏍᎩᎾᏝᎠ, ᎠᏴ ᎠᎴ ᎾᏍᏉ Ꮎ ᎤᎵᏍᏈᏗ ᎠᏥᏩᏛᎡᎸᎯ.
ᎯᎠᏃ ᏄᏪᏎᎢ, ᎬᏩᏟᏍᏗ ᎾᏍᎩ ᎢᏯᏆᏛᏁᏗᏱ; ᎤᎵᏍᏈᏗᏍᎩᏂ ᎠᏥᏩᏛᎡᎸᎯ, ᎾᏍᎩ ᏥᎾᏝᎢ ᎨᏎᏍᏗ; ᏂᎯᏍᎩᏂ ᏅᏩᏙᎯᏯᏛ ᏥᏣᏂᎩ ᎢᏥᏙᏙᏱ ᏫᏥᎶᎯ.
ᎿᏉᏃ ᏧᏓ ᎾᎥ ᏭᎷᏤᎴᎢ, ᎠᎴ ᎯᎠ ᏫᏄᏪᏎᎴᎢ, ᏣᎬᏫᏳᎯ ᎠᏆᏤᎵ ᎬᏔᏲᏏ ᎯᏅᏏᏓᏍᏗ ᏌᏉ ᎢᎧᏁᏨᎯ ᏣᏁᏤᏗᏱ, ᏣᎬᏫᏳᎯ ᎠᏆᏤᎵ; ᎠᎴ ᏞᏍᏗ ᏱᎾᎸᏤᎴᏍᏗ ᎯᏅᏏᏓᏍᏗ; ᏇᎵᏲᏰᏃ ᏄᏍᏛ ᎾᏍᎩᏯ ᏂᏣᏍᏗ ᏂᎯ.
ᏂᎯᏰᏃ ᏣᎬᏫᏳᎯ ᏕᎭᏛᏛᏅᎩ ᏘᏅᏏᏓᏍᏗ, ᎯᎠ ᏥᏂᏣᏪᏒᎩ, ᏥᎪ ᎢᏥᏙᏓ ᎡᎭ, ᎠᎴ ᎢᏥᏅᏟ?
ᎠᎴ ᎯᎠ ᏥᏂᏨᏪᏎᎸᎩ ᏣᎬᏫᏳᎯ, ᎣᎩᏙᏓ ᎡᎭ, ᎤᏛᏐᏅᎯ, ᎠᎴ ᎤᏪᏥ ᎤᏛᏐᏅᎯ ᎨᏒ ᎤᏕᏁᎸᎢ, ᎠᏲᎵᏉ; ᎤᏂᎵᏃ ᎤᏲᎱᏒ, ᎠᎴ ᎤᏩᏒ ᎤᏕᎯᏴ ᎤᏥ ᏧᏪᏥᏛᎯ, ᎤᏙᏓᏃ ᎤᎨᏳᎯᏳ ᎢᎩ.
ᏘᏅᏏᏓᏍᏗᏃ ᎯᎠ ᏥᏂᏕᎯᏪᏎᎸᎩ, ᏍᎩᏯᏘᏃᎮᎸᎭ, ᎠᎴ ᎾᏍᎩ ᏕᏥᏯᎦᎿᏅᎭ.
ᎠᎴ ᎯᎠ ᏥᏂᏨᏪᏎᎸᎩ ᏣᎬᏫᏳᎯ, ᎠᏫᏄᏣ ᎥᏝ ᎬᏮᏕᎢᏍᏗ ᏱᎩ ᎤᏙᏓ; ᎢᏳᏰᏃ ᎤᏙᏓ ᏳᏮᏕᏨ, [ᎤᏙᏓ] ᏯᏲᎱᎯ.
ᎠᎴ ᎯᎠ ᏥᏂᏕᎯᏪᏎᎸᎩ ᏘᏅᏏᏓᏍᏗ, ᎢᏳᏃ ᏁᏣᏘᏃᎸᎾ ᎢᎨᏎᏍᏗ ᎣᏂ ᎡᎯ ᎢᏥᏅᏟ, ᎥᏝ ᎿᏉ ᎢᎸᎯᏳ ᏴᎨᏥᎪᏩᏛ ᎠᏆᎧᏛᎢ.
ᎯᎠᏃ ᏄᎵᏍᏔᏅᎩ, ᎾᏍᎩ ᎿᏉ ᏫᎣᏥᎷᏤᎸ ᎯᏅᏏᏓᏍᏗ ᎡᏙᏓ, ᎣᏥᏃᏁᎸᎩ ᏂᏣᏪᏒ ᏣᎬᏫᏳᎯ.
ᎣᎩᏙᏓᏃ ᎯᎠ ᏄᏪᏒᎩ, ᏔᎵᏁ ᏥᏤᎾ, ᎤᏍᏗ ᎠᎵᏍᏓᏴᏗ ᏫᏍᎩᏩᎯᏏ.
ᎯᎠᏃ ᏃᎩᏪᏒᎩ, ᎥᏝ ᏴᎦᏲᏤᎾ; ᎢᏳᏍᎩᏂ ᎣᏂ ᎡᎯ ᏍᎩᏅᏟ ᏲᏤᎭ, ᎩᎳ ᏲᏤᎾ; ᎥᏝᏰᏃ ᏴᎦᏲᏥᎪᏩᏛ ᎾᏍᎩ ᎠᏍᎦᏯ ᎤᎧᏛ, ᎬᏂ ᎣᏂ ᎡᎯ ᏍᎩᏅᏟ ᏲᏤᎭ.
ᎯᏅᏏᏓᏍᏗᏃ ᎡᏙᏓ ᎯᎠ ᏃᎩᏪᏎᎸᎩ, ᏂᎯ ᎢᏥᎦᏔᎭ ᎠᏆᏓᎵᎢ ᎠᏂᏔᎵᏉ ᎠᏂᏧᏣ ᏓᎩᎾᏄᎪᏫᏎᎸᎢ;
ᏌᏉᏃ ᎢᎸᎯᏢ ᏩᎩᎶᎯᏎᎸᎢ, ᎠᎴ ᎯᎠ ᎾᎩᏪᏒᎢ, ᎤᏙᎯᏳᎯᏯ ᎠᏥᏓᎦᎸᎢᏒ; ᎥᏝᏃ ᎣᏂ ᏱᏥᎪᎣᎢ;
ᎢᏳᏃ ᎾᏍᏉ ᎯᎠ ᏱᏍᎩᏯᏅᎡᎸ ᎠᎴ ᎤᏲ ᏱᏄᎵᏍᏓᏁᎸ, ᎤᏁᎬ ᏗᎩᏍᏗᏰᎩ ᏧᏂᏲᎱᏒᎯ ᏩᏁᎲ ᏮᏓᏍᎩᏯᏘᏃᎵ ᎤᏲ ᎬᏆᏓᏅᏘ.
ᎢᏳᏃ ᎾᏍᎩ ᏫᏥᎷᏤᎸᎭ ᎯᏅᏏᏓᏍᏗ ᎡᏙᏓ, ᏃᏤᎲᎾᏃ ᎢᎨᏎᏍᏗ ᎠᏫᏄᏣ, (ᎤᏩᏒᏰᏃ ᎬᏅᎠᏫᏄᏣ ᎬᏅ ᎬᎿᏗᏍᏗ;)
ᎯᎠ ᏅᏓᎦᎵᏍᏔᏂ, ᎿᏉ ᎠᎪᎲ ᎠᏫᏄᏣ ᏃᏤᎲᎾ ᎨᏒᎢ, ᎾᏍᎩ ᏛᏲᎱᏏᏉ; ᎠᎴ ᏘᏅᏏᏗ ᎾᏍᎩ ᎤᏁᎬ ᏧᏍᏘᏰᎩ ᎯᏅᏏᏓᏍᏗ ᎣᎩᏙᏓ ᏧᏂᏲᎱᏒᎩ ᏩᏁᎲ ᏮᏓᏲᏣᏘᏃᎵ ᎤᏲ ᎬᏩᏓᏅᏘ.
ᎠᏴᏰᏃ ᏍᎩᏅᏏᏓᏍᏗ ᏔᎵ ᏥᏯᏛᏓᏁᎸᎩ ᎠᏫᏄᏣ, ᎡᏙᏓ ᏥᏯᏚᏓᎳᏁᎸᎩ, ᎯᎠ ᎾᎩᏪᏒᎩ, ᎢᏳᏃ ᏔᎵᏁ ᏂᎬᏯᏘᏃᎮᎸᎾ ᎢᎨᏎᏍᏗ, ᎠᏴ ᎬᏍᎦᏅᏤᎸᎯ ᎨᏎᏍᏗ ᎡᏙᏓ ᏂᎪᎯᎸᎢ.
ᎾᏍᎩ ᎢᏳᏍᏗ ᎯᏅᏏᏓᏍᏗ ᏩᏘᎩᏴ ᏩᏓᏁᏟᏴᏍᏓᏏ ᎠᏫᏄᏣ, ᎾᏍᎩ ᎯᎾᏝᎢ ᏫᏂᎦᎵᏍᏓ ᏩᎬᏫᏳᎯ; ᎠᏫᏄᏣᏃ ᏧᏂᎵ ᏫᎠᏁᎾ.
ᎦᏙᏰᏃ ᏱᎦᎵᏍᏙᏓ ᎡᏙᏓ ᏱᏫᏥᎷᏥᏏ, ᎠᏫᏄᏣ ᏃᏍᏕᎲᎾ ᏱᎩ? ᎠᎴ ᏱᏥᎪᏩᏛ ᎤᏲ ᎢᏳᎵᏍᏓᏁᏗ ᎨᏒ ᎡᏙᏓ?
ᎠᏯᏙᎸᎢ 45
ᏦᏩᏃ ᎥᏝ ᎬᏩᏛᏂᏗᏍᏗ ᏱᎨᏎ ᏂᎦᏛ ᎠᏂᎦᏔᎲ ᎾᏍᎩ ᎾᎿ ᎠᏂᏙᎾᎢ; ᎾᏍᎩᏃ ᎯᎠ ᏄᏪᏎᎢ, ᏂᎦᏛ ᎩᏄᎪᏩ ᏥᏯᎥᎢ; ᎥᏝᏃ ᎩᎶ ᏦᏩ ᏱᏓᏂᏙᎨ, ᎬᏂᎨᏒ ᏂᏚᏩᏁᎸ ᎠᎾᎵᏅᏟ ᎾᏍᎩ ᎨᏒᎢ.
ᎠᏍᏓᏯᏃ ᏚᏠᏱᎴᎢ; ᎢᏥᏈᏱᏃ ᎠᏁᎯ ᎤᎾᏛᎦᏁᎢ, ᎠᎴ ᏇᎵᏲ ᏚᏓᏘᎾᎥ ᎤᎾᏛᎦᏁᎢ.
ᏦᏩᏃ ᎯᎠ ᏂᏚᏪᏎᎴ ᎠᎾᎵᏅᏟ, ᎠᏴ ᏦᏩ; ᎡᏙᏓᏍᎪ ᎠᏏᏉᎡᎭ? ᎠᎾᎵᏅᏟᏃ ᎥᏝ ᎦᎬᏩᏁᏤᏗ ᏱᎨᏎᎢ; ᎤᎾᏕᏯᏙᏗᏍᎨᏰᏃ ᎬᏩᎪᏩᏗᏍᎬᎢ.
ᏦᏩᏃ ᎯᎠ ᏂᏚᏪᏎᎴ ᎠᎾᎵᏅᏟ, ᎾᎥ ᏍᎩᎷᏥᏏ; ᎾᎥᏃ ᎤᏂᎷᏤᎢ. ᎯᎠᏃ ᏄᏪᏎᎢ, ᎠᏴ ᏦᏩ ᎢᏥᏅᏟ, ᎾᏍᎩ ᎢᏥᏈᏱ ᏩᎦᏘᏅᏍᏙᏗᏱ ᏤᏥᎾᏗᏅᏒᎩ.
ᎿᏉᏃ ᎥᏞᏍᏗ ᎤᏲ ᏱᏣᏓᏅᏖᏍᏗ, ᎠᎴ ᏞᏍᏗ ᎢᏨᏒ ᏱᏣᏓᏂᏆᏘᎮᏍᏗ, ᎾᏍᎩ ᎡᏍᎦᏂ ᏗᏍᎩᎾᏗᏅᏍᏔᏅᎢ; ᎤᏁᎳᏅᎯᏰᏃ ᎢᎬᏱ ᏗᎩᏅᏎ ᏓᏅᏅ [ᏴᏫ] ᏗᎦᏥᏍᏕᎸᎡᏗᏱ.
ᎿᏉᏰᏃ ᏔᎵ ᎾᏕᏘᏴ ᏓᎪᏄᎶᎯ; ᎠᎴ ᎠᏏ ᎾᏍᎩ ᏧᏕᏘᏴᏛ, ᎥᏝ ᎦᏓᎷᎪᏗᏱ ᎠᎴ ᎠᏍᎫᏕᏍᏗᏱ ᏱᎨᏎᏍᏗ.
ᎤᏁᎳᏅᎯᏃ ᎢᎬᏱ ᏗᎩᏅᏒ, ᎢᏨᏍᏕᎸᎡᏗᏱ ᎢᏣᏁᏢᏔᏅᎯ ᎨᏒ ᎡᎶᎯ, ᎠᎴ ᏕᏨᏅ ᏗᏨᏍᏕᎸᎡᏗᏱ, ᎤᏣᏘ ᎤᏍᏆᏂᎪᏗ ᎬᏗᏍᎬ ᎢᏨᏳᏓᎴᏍᎬᎢ.
ᎾᏍᎩᏃ ᎥᏝ ᏂᎯ ᎠᏂ ᏴᏗᏍᎩᏅᏎᎢ, ᎤᏁᎳᏅᎯᏍᎩᏂ; ᎠᎴ ᏇᎵᏲ ᎤᏙᏓ ᎾᏋᏁᎸ, ᎠᎴ ᎾᎩᎬᏫᏳᏒ ᏂᎦᎥ ᎦᏁᎸᎢ, ᎠᎴ ᏨᏆᏁᎶᏗ ᏂᎬᎾᏛ ᎢᏥᏈᏱ.
ᏞᎩᏳᏃ ᎡᏙᏓ ᏪᏥᎷᏥᏏ, ᎠᎴ ᎯᎠ ᏫᏁᏥᏪᏏ, ᎯᎠ ᏂᎦᏪᎭ ᏤᏥ ᏦᏩ, ᎤᏁᎳᏅᎯ ᏨᏆᏁᎶᏗ ᎾᏋᏁᎸ ᏂᎬᎾᏛ ᎢᏥᏈᏱ; ᏖᏒᎭ ᏍᎩᎷᏤᎸᎭ, ᏞᏍᏗ ᏣᏙᎯᏛᎩ.
ᎪᏌᏂᏃ ᏚᏙᎥ ᎭᏁᎳᏛᎭ, ᎠᎴ ᎾᎥᏉ ᏂᏕᎩᎾᏓᎴᏍᏗ, ᏂᎯ ᎠᎴ ᏗᏤᏥ, ᎠᎴ ᏗᏤᏥ ᏧᏁᏥ, ᎠᎴ ᏗᏣᏤᎵ ᎠᏫ, ᎠᎴ ᏩᎦ, ᎠᎴ ᏂᎦᎥ ᏣᏤᎵ ᎨᏒᎢ.
ᎠᎴ ᎾᎿ ᏓᎬᏰᎶᎵ; ᎠᏏᏰᏃ ᎾᏍᎩ ᏧᏕᏘᏴᏛ ᏥᏓᎪᏄᎸ; ᏂᎯᏰᏃ, ᎠᎴ ᏕᏣᏓᏘᎾᎥᎢ, ᎠᎴ ᏂᎦᏛ ᏗᏣᏤᎵ ᎨᏒ ᎤᏲ ᎢᏣᏛᎿᏕᎩ ᏱᏂᎦᎵᏍᏓ.
ᎠᎴ ᎬᏂᏳᏉ, ᏗᏥᎦᏙᎵ ᏓᎪᏩᏘᎭ, ᎠᎴ ᎥᎩᏅᏟ ᏇᏂ ᏗᎦᏙᎵ ᎾᏍᎩ ᎠᏴ ᏥᎣᎵ ᎨᏒ ᏥᏥᏬᏁᏗᎭ.
ᎠᎴ ᎡᏥᏃᏁᎸᎭ ᎡᏙᏓ ᏂᎦᎥ ᎦᎸᏉᏗᏳ ᎾᏆᏛᏅ ᎢᏥᏈᏱ, ᎠᎴ ᏂᎦᎥ ᎢᏥᎪᎲᎢ; ᎠᎴ ᏞᎩᏳ ᎠᏂ ᎡᏙᏓ ᎡᏣᏘᏃᎸᎭ.
ᎠᎴ ᎤᏅᏟ ᏇᏂ ᎠᎩᎵᎨᏂ ᎤᏪᏯᎸᏤᎢ, ᎠᎴ ᏚᏠᏱᎴᎢ; ᎠᎴ ᏇᏂ ᏚᏠᏱᎴ ᏦᏩ ᎠᎩᎵᎨᏂ ᎦᏯᎸᎢ.
ᎠᎴ ᎾᏍᏉ ᏚᏙᏪᏙᏁ ᏂᎦᏛ ᎠᎾᎵᏅᏟ, ᎠᎴ ᏚᏪᏯᎸᏤ ᏚᏠᏱᎴᎢ; ᎩᎳᏃ ᎣᏂ ᎠᎾᎵᏅᏟ ᎬᏩᎵᏃᎮᏔᏁᎢ.
ᎠᏂᏃᎮᏍᎬᏃ ᎾᏍᎩ ᏇᎵᏲ ᎦᏁᎸ ᎢᏴᏛ ᏭᎾᏛᎦᏁᎢ, ᎯᎠ ᎾᏂᏪᏍᎨᎢ, ᏦᏩ ᎠᎾᎵᏅᏟ ᎠᏂᎷᎩ; ᏇᎵᏲᏃ ᎣᏂᏳ ᎤᏰᎸᏁᎢ, ᎠᎴ ᎾᏍᎩ ᏧᏅᏏᏓᏍᏗ.
ᏇᎵᏲᏃ ᎯᎠ ᏄᏪᏎᎴ ᏦᏩ, ᎢᏣᎵᏅᏟ ᎯᎠ ᏂᎩᏪᏏ, ᎯᎠ ᏂᏣᏛᎦ; ᏗᏥᏐᏈᎸᎦ ᏗᏥᏐᏈᎸᏗ, ᎠᎴ ᎢᏤᎾ ᎨᎾᏂᏱ ᏫᏥᎶᎯ;
ᎠᎴ ᏙᏗᏣᏘᏁᏒᎭ ᎢᏥᏙᏓ ᎠᎴ ᏕᏣᏓᏘᎾᎥᎢ, ᎠᎴ ᎠᏴ ᏍᎩᎷᏤᎸᎭ; ᎠᎴ ᎣᏌᏂ ᎦᏙᎯ ᎢᏥᏈᏱ ᏓᏨᏁᎵ, ᎠᎴ ᎦᏙᎯ ᎦᎵᏦᏅ ᎢᏣᎵᏍᏓᏴᏗᏍᎨᏍᏗ.
ᎿᏉ ᎡᏣᏁᏥ, ᎯᎠ ᎾᏍᎩ ᏂᏣᏛᎦ; ᏓᏆᎴᎷ ᎠᏂ ᎢᏥᏈᏱ ᏗᏥᏫᏛ, ᏧᎾᏦᏗ ᏗᏤᏥ ᏧᎾᏍᏗᎦ, ᎠᎴ ᏗᏣᏓᎵᎢ, ᎢᏥᏙᏓᏃ ᏤᏣᏘᏁᏒᎭ, ᎠᎴ ᎢᏥᎷᏨᎭ.
ᎠᎴ ᏞᏍᏗ ᏱᏥᎨᏳᎲᏍᎨᏍᏗ ᎪᎱᏍᏗ ᎢᏥᎿᎥᎢ; ᎣᏌᏂᏰᏃ ᎦᏙᎯ ᎢᏥᏈᏱ ᎢᏣᏤᎵᎦ.
ᎢᏏᎵᏃ ᏧᏪᏥ ᎾᏍᎩ ᏄᎾᏛᏁᎴᎢ; ᏦᏩᏃ ᏚᏁᎴ ᏓᏆᎴᎷ ᎾᏍᎩᏯ ᏄᏪᏒ ᎤᏁᏨ ᏇᎵᏲ, ᎠᎴ ᎤᎾᎡᏃᏗ ᏚᏁᎴ ᏩᎾᎢᏒᎢ.
ᎾᏂᎥ ᎠᏂᏏᏴᏫᎭ ᏚᏅᏁᎴ ᏧᎾᏄᏩᎢᏴᏍᏗ ᏗᏄᏬ; ᏇᏂᏍᎩᏂ ᏦᎢᏧᏈ ᎠᏰᎵ ᎠᏕᎸ ᏚᏁᎴᎢ, ᎯᏍᎩᏃ ᎢᏧᏄᏩᎢᏴᏍᏗ ᏗᏄᏬ;
ᎤᏙᏓᏃ ᎯᎠ ᏄᏍᏕ ᏭᏁᎴᎢ; ᎠᏍᎪᎯ ᏗᏂᎵᎠᏅᎯᏛ ᏗᏐᏈᎵ ᎣᏌᏂ ᎢᏥᏈᏱ ᎤᏕᏅᎯ, ᎠᎴ ᎠᏍᎪᎯ ᎠᏂᎩᏏ ᏗᏂᎵᎠᏅᎯᏛ ᏗᏐᏈᎵ ᎤᏣᎴᏍᏗ, ᎠᎴ ᎦᏚ, ᎠᎴ ᎤᏕᏃᏗ, ᎤᏙᏓ ᏣᎢᏒ ᎤᎵᏍᏓᏴᏗ.
ᎾᏍᎩᏃ ᏚᏂᎩᏍᏔᏁ ᎠᎾᎵᏅᏟ, ᎠᎴ ᎤᎾᏂᎩᏎᎢ; ᎯᎠᏃ ᏂᏚᏪᏎᎴᎢ, ᏞᏍᏗ ᏫᏣᎢᏒᏉ ᏥᏥᏲᏠᎯᏎᎵ.
ᎤᏂᏄᎪᏤᏃ ᎢᏥᏈᏱ, ᎠᎴ ᎨᎾᏂᏱ ᏭᏂᎷᏤ, ᏤᎦᏈᏱ ᎤᏂᏙᏙᏱ,
ᎠᎴ ᎤᏂᏃᏁᎴᎢ, ᎯᎠ ᏄᏂᏪᏎᎢ, ᏦᏩ ᎠᏏᏉ ᎡᎭ, ᎠᎴ ᎾᏍᎩ ᎤᎬᏫᏳᎯ ᏂᎬᎾᏛ ᎢᏥᏈᏱ; ᏤᎦᏈᏃ ᎤᎾᏫ ᎤᎸᏕᎴᎢ, ᎥᏝᏰᏃ ᏱᏚᏬᎯᏳᏁᎢ.
ᎬᏩᏃᏁᎴᏃ ᎾᏍᎩ ᏂᎦᏛ ᏦᏩ ᏄᏪᏒᎢ, ᎾᏍᎩ ᏚᏬᏁᏔᏅᎢ; ᎠᎴ ᎿᏉ ᏚᎪᎲ ᏓᏆᎴᎷ ᎾᏍᎩ ᏦᏩ ᏂᏙᏓᏳᏓᏅᏏᏛ ᏧᏦᏗ, ᎤᏂᏙᏓ ᏤᎦᏈ ᎤᏓᏅᏙ ᎤᏩᏂᎦᎵᏍᏙᏎᎢ.
ᎢᏏᎵᏃ ᎯᎠ ᏄᏪᏎᎢ, Ꭷ, ᏰᎵᏉ; ᏦᏩ ᎠᏇᏥ ᎠᏏᏉ ᎡᎭ; ᏓᎨᏏ ᏓᏥᏯᎦᏔᏁᏏ ᎠᏏᏉ ᎾᎩᏲᎱᏒᎾ.
ᎠᏯᏙᎸᎢ 46
ᎢᏏᎵᏃ ᎤᏂᎩᏎ ᏚᏘᏅᏎ ᏂᎦᏛ ᏚᏪᎧᎲᎢ, ᎠᎴ ᏈᏯᏏᏆ ᏭᎷᏤᎢ, ᎠᎴ ᎠᏥᎸ ᎤᏪᎴᎴ ᎤᏁᎳᏅᎯ, ᎤᏙᏓ ᎡᏏᎩ ᎤᏤᎵᎦ.
ᎤᏁᎳᏅᎯᏃ ᎢᏏᎵ ᎤᏁᏤᎴ ᏒᏃᏱ ᎤᏁᎳᏫᏎᎲᎢ, ᎯᎠ ᏄᏪᏎᎢ, ᏤᎦᏈ, ᏤᎦᏈ. ᎯᎠᏃ ᏄᏪᏎᎢ, ᎠᏂ.
ᎯᎠᏃ ᏄᏪᏎᎢ, ᎠᏴ ᎠᏆᏁᎳᏅᎯ, ᏣᏙᏓ ᎤᏤᎵᎦ ᎤᏁᎳᏅᎯ; ᏞᏍᏗ ᏱᏍᎦᎢᎮᏍᏗ ᎢᏥᏈᏱ ᏤᏅᏍᏗᏱ; ᎾᎿᏰᏃ ᏂᎯ ᎡᏉᎯᏳ ᎤᎾᏓᏣᎵᏛ ᏴᏫ ᏅᏓᎬᏴᏁᎵ;
ᎠᏴ ᏙᏓᎬᎦᎿᏩᏗᏙᎵ ᎢᏥᏈᏱ ᏫᎦᎷᎩ; ᎠᎴ ᎤᏙᎯᏳᎯᏯ ᏔᎵᏁ ᏛᎬᏯᏘᏃᎵ; ᎠᎴ ᏦᏩ ᎠᏎ ᏙᏛᏏᏔᏗ ᏘᎦᏙᎵ.
ᏤᎦᏈᏃ ᎤᏂᎩᏎ ᏈᏯᏏᏆ, ᎠᎴ ᎢᏏᎵ ᏧᏪᏥ ᎤᎾᏘᏅᏎ ᏤᎦᏈ ᎤᏂᏙᏓ, ᎠᎴ ᎾᏍᎩ ᏧᏁᏥ ᏄᎾᏍᏗᎦ, ᎠᎴ ᏧᎾᏓᎵᎢ, ᏚᏂᏲᏔᏁ ᏓᏆᎴᎷ ᎾᏍᎩ ᏇᎵᏲ ᏥᏙᏧᏓᏅᏎ ᏧᏦᏗ.
ᎠᎴ ᎦᎾᏝᎢ ᏚᎾᏘᏅᏎᎢ, ᎠᎴ ᏧᎬᏩᎶᏗ ᎤᏂᏴᏎ ᎾᏍᎩ ᎨᎾᏂᏱ ᎤᏂᏟᏌᏅᎯ, ᎢᏥᏈᏱᏃ ᏭᏂᎷᏤᎢ, ᏤᎦᏈ, ᎠᎴ ᏂᎦᏛ ᎾᏍᎩ ᎤᏁᏢᏔᏅᎯ ᎨᏒ ᎠᏁᎮᎢ.
ᏧᏪᏥ ᎠᏂᏍᎦᏯ, ᎠᎴ ᎾᏍᎩ ᏧᏪᏥ ᏧᏁᏥ ᎠᏁᎮᎢ, ᎠᎴ ᏧᏪᏥ ᎠᏂᎨᏴ, ᎠᎴ ᏧᏪᏥ ᎠᏂᏍᎦᏯ ᏧᏁᏥ ᎠᏂᎨᏴ, ᎠᎴ ᏂᎦᏛ ᎤᏁᏢᏔᏅᎯ ᎨᏒ ᎢᏥᏈᏱ ᏫᏚᏘᏃᎴᎢ.
ᎯᎠᏃ ᎾᏍᎩ ᏄᏍᏗ ᏚᎾᏙᎥ ᏘᏏᎵ ᏧᏪᏥ, ᎾᏍᎩ ᏥᏭᏂᎷᏤ ᎢᏥᏈᏱ, ᏤᎦᏈ ᎠᎴ ᎾᏍᎩ ᏧᏪᏥ; ᎷᏈᏂ, ᏤᎦᏈ ᎢᎬᏱ ᎤᏕᏁᎸᎯ.
ᎷᏈᏂᏃ ᏧᏪᏥ, ᎭᏃᎦ, ᎠᎴ ᏆᎷ, ᎠᎴ ᎮᏏᎶᏅ, ᎠᎴ ᎧᎹ.
ᏏᎻᏯᏂᏃ ᏧᏪᏥ, ᏥᎽᎡᎵ, ᎠᎴ ᏤᎻᏂ, ᎠᎴ ᎣᎭᏗ, ᎠᎴ ᏤᎩᏂ, ᎠᎴ ᏐᎭ, ᎠᎴ ᏐᎵ ᎨᎾᏂ ᎡᎯ ᎠᎨᏴ ᎤᏪᏥ.
ᎵᏫᏃ ᏧᏪᏥ, ᎦᏐᏂ, ᎪᎭᏗ, ᎠᎴ ᎻᎴᎳ.
ᏧᏓᏃ ᏧᏪᏥ, ᎥᎵ, ᎠᎴ ᎣᎾᏂ, ᎠᎴ ᏏᎳ, ᎠᎴ ᏇᎵᏏ, ᎠᎴ ᏎᎳ; ᎠᏎᏃ ᎥᎵ ᎠᎴ ᎣᎾᏂ ᎨᎾᏂᏱᏉ ᎢᏴᏛ ᏚᏂᏲᎱᏎᎢ. ᎯᎠᏃ ᎾᏍᎩ ᏇᎵᏏ ᏧᏪᏥ, ᎮᏏᎶᎻ, ᎠᎴ ᎮᎹᎵ.
ᎢᏏᎦᏃ ᏧᏪᏥ, ᏙᎳ, ᎠᎴ ᏊᏩ, ᎠᎴ ᏦᏈ ᎠᎴ ᏏᎻᎶᏂ.
ᏤᏆᎳᏂᏃ ᏧᏪᏥ, ᏏᎴᏗ, ᎠᎴ ᎢᎶᏂ, ᎠᎴ ᏣᎵᎵ.
ᎯᎠ ᎾᏍᎩ ᎵᎠ ᏧᏪᏥ, ᎾᏍᎩ ᏧᎾᏄᎪᏫᏎᎸᎯ ᏤᎦᏈ ᏇᏓᏁᎳᎻᏱ, ᎠᎴ ᎠᎨᏴ ᎤᏪᏥ ᏓᏱᎾ; ᎾᏂᎥᏃ ᎾᏍᎩ ᏤᎦᏈ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ ᏦᎠᏍᎪᎯ ᏦᎢᎦᎵ ᎾᏂᎡᎢ.
ᎦᏗᏃ ᏧᏪᏥ; ᏥᏈᏲᏂ, ᎠᎴ ᎭᎩ, ᎠᎴ ᏑᏂ, ᎠᎴ ᎡᏏᏉᏂ, ᎢᎳ, ᎠᎴ ᎡᎶᏗ, ᎠᎴ ᎡᎵᎳ.
ᎡᏌᏃ ᏧᏪᏥ; ᏥᎻᎾ, ᎠᎴ ᎢᏑᎠ, ᎠᎴ ᎢᏑᎢ, ᎠᎴ ᏈᎳᏯ, ᎠᎴ ᏏᎳ ᎾᏍᎩᏉ ᎤᏂᏙ; ᏈᎳᏯᏃ ᏧᏪᏥ; ᎯᏆ ᎠᎴ ᎹᎵᎦᏱᎵ.
ᎯᎠ ᎾᏍᎩ ᏏᎵᏆ ᏧᏪᏥ ᎾᏍᎩ ᎴᏈᏂ ᏧᏪᎧᏁᎸᎯ ᎤᏪᏥ ᎵᎠ; ᎠᎴ ᎾᏍᎩ ᎯᎠ ᏚᎾᏄᎪᏫᏎᎴ ᏤᎦᏈ, ᏓᎳᏚ ᎢᏯᏂᏛ.
ᎴᏥᎵᏃ ᏧᏪᏥ ᎾᏍᎩ ᏤᎦᏈ ᎤᏓᎵᎢ; ᏦᏩ ᎠᎴ ᏇᏂ.
ᏦᏩᏃ ᎢᏥᏈᏱ ᎬᏩᏕᏁᎸᎯ ᎾᏍᎩ ᎻᎾᏌ, ᎠᎴ ᎢᏆᎻ, ᎾᏍᎩ ᎠᏏᎾ ᏉᏗᏈᎳ ᎣᏂ ᏚᏙᎥ ᎠᏥᎸ ᏗᎨᎴᎯ ᎤᏪᏥ ᏧᎾᏄᎪᏫᏎᎸᎯ.
ᏇᏂᏃ ᏧᏪᏥ, ᏈᎳ, ᎠᎴ ᏈᎦ, ᎠᎴ ᎠᏏᏇᎵ, ᎠᎴ ᎩᎳ, ᎠᎴ ᏁᎡᎹᏂ, ᎠᎴ ᎢᎭ, ᎠᎴ ᎶᏏ, ᎹᏈᎻ, ᎠᎴ ᎭᏈᎻ, ᎠᎴ ᎠᏗ.
ᎯᎠ ᎾᏍᎩ ᎴᏥᎵ ᏧᏪᏥ, ᎾᏍᎩ ᏤᎦᏈ ᎬᏩᏕᏁᎸᎯ; ᏂᎦᏛᏃ ᏂᎦᏚ ᎾᏂᎡᎢ.
ᏕᏂᏃ ᏧᏪᏥ ᎱᏏᎻ.
ᏁᏩᏔᎵᏃ ᏧᏪᏥ; ᏣᏏᎵ, ᎠᎴ ᎫᏂ, ᎠᎴ ᏤᏌ, ᎠᎴ ᏏᎵᎻ.
ᎯᎠ ᎾᏍᎩ ᏈᎳ ᏧᏪᏥ, ᎾᏍᎩ ᎴᏈᏂ ᏧᏪᎧᏁᎴ ᎤᏪᏥ ᎴᏥᎵ, ᎾᏍᎩᏃ ᎯᎠ ᏚᎾᏄᎪᏫᏎᎴ ᏤᎦᏈ; ᏂᎦᏛᏃ ᎦᎵᏉᎩ ᎾᏂᎡᎢ.
ᏂᎦᏛᏃ ᏴᏫ ᏤᎦᏈ ᏧᏂᎷᏤ ᎢᏥᏈᏱ, ᎾᏍᎩ ᏅᏓᏳᎾᏓᎴᏅᎯ, ᏂᏓᏁᏢᏛᎾ ᏤᎦᏈ ᏧᏪᏥ ᏧᎾᏓᎵᎢ, ᏂᎦᏛ ᎾᏍᎩ ᏴᏫ ᏑᏓᎵᏍᎪᎯ ᏑᏓᎵᎦᎵ ᎾᏂᎡᎢ.
ᏦᏩᏃ ᏧᏪᏥ ᎢᏥᏈᏱ ᎬᏩᏕᏁᎸᎯ ᎠᏂᏔᎵ ᎨᏎᎢ; ᏂᎦᏛᏃ ᏴᏫ ᏤᎦᏈ ᏚᏓᏘᎾᎥᎢ, ᎾᏍᎩ ᎢᏥᏈᏱ ᏅᏓᏳᏂᎶᏒᎯ, ᎦᎵᏆᏍᎪᎯ ᎾᏂᎡᎢ.
ᏧᏓᏃ ᎤᏅᏎ ᎢᎬᏱ ᏭᎶᎯᏍᏗᏱ ᏦᏩ ᏧᏬᎸᎢ, ᎾᏍᎩ ᎪᏌᏂ ᎢᏗᏢ ᏭᎦᏙᏗᏱ; ᎠᎴ ᎪᏌᏂ ᎦᏓ ᎠᎲ ᏭᏂᎷᏤᎢ.
ᏦᏩᏃ ᎤᏛᏅᎢᏍᏔᏁ ᏓᏆᎴᎷ, ᎠᎴ ᎪᏌᏂ ᎤᏪᏅᏎ ᏚᏠᏒᏎ ᎤᏙᏓ ᎢᏏᎵ, ᎠᎴ ᎬᏂᎨᏒ ᏄᏛᏁᎴᎢ; ᎠᎴ ᎠᎩᎵᎨᏂ ᎤᏪᏯᎸᏤᎢ, ᎠᎴ ᎤᏬᎯᏤ ᏚᏠᏱᎴ ᎠᎩᎵᎨᏂ ᎤᏯᎸᎢ.
ᎠᏏᎵᏃ ᎯᎠ ᏄᏪᏎᎴ ᏦᏩ, Ꭷ, ᎿᏉ ᏫᏥᏲᎤᎯ, ᎾᏍᎩ ᏣᎧᏛ ᎠᏏ ᏨᏥᎪᏩᏛ, ᏅᏗᎦᎵᏍᏙᏗᎭ ᎠᏏᏉ ᎲᏅᎢ.
ᏦᏩᏃ ᎯᎠ ᏂᏚᏪᏎᎴ ᎠᎾᎵᏅᏟ, ᎠᎴ ᎾᏍᎩ ᎤᏙᏓ ᏚᏓᏘᎾᎥᎢ, ᏓᎨᏏ, ᎠᎴ ᎬᏂᎨᏒ ᏅᏓᏥᏴᏁᎵ ᏇᎵᏲ, ᎠᎴ ᎯᎠ ᏅᏓᎦᏥᏪᏎᎵ, ᎣᏣᎵᏅᏟ, ᎠᎴ ᎡᏙᏓ ᏚᏓᏘᎾᎥᎢ, ᎾᏍᎩ ᎨᎾᏂᏱ ᏣᏁᎲᎩ, ᎬᎩᎷᏥ;
ᎠᎴ ᎠᏂᏍᎦᏯ ᎠᏫ ᏗᏂᎦᏘᏯ, ᎦᎾᏝᎢᏰᏃ ᏗᏂᎧᎿᏩᏗᏙᎯ, ᎠᎴ ᏚᎾᏘᏃᎸ ᎠᏫ, ᎠᎴ ᏩᎦ, ᎠᎴ ᏂᎦᏛ ᎤᏂᎿᎥᎢ.
ᎯᎠᏃ ᏅᏓᎦᎵᏍᏔᏂ ᎿᏉ ᎾᏍᎩ ᏇᎵᏲ ᏗᏥᏯᏅᎲᎭ, ᎠᎴ ᎯᎠ ᏂᎦᏪᏒᎭ, ᎦᏙ ᎤᏍᏗ ᏗᏥᎸᏫᏍᏓᏁᎯ?
ᎯᎠ ᎾᏍᎩ ᏂᏥᏪᏒᎭ, ᏘᏅᏏᏓᏍᏗ ᎦᎾᏝᎢ ᏗᏂᎧᎿᏩᏗᏙᎯ ᎨᏒᎩ, ᏙᏧᎾᏛᏒ ᏅᏓᎬᏩᏓᎴᏅᏛ ᎪᎯ ᎢᏯᏍᏘ, ᎠᏴ ᎣᎬᏒ ᎨᏒ, ᎠᎴ ᎾᏍᏉ ᏦᎩᎦᏴᎵᎨᎢ; ᎾᏍᎩ ᎪᏌᏂ ᎦᏓ ᎠᎲ ᎨᏣᏕᏗ ᏱᏂᎦᎵᏍᏓ; ᎾᏂᎥᏰᏃ ᎠᏫ ᏗᏂᎦᏘᏯ ᎤᏂᏍᎦᎢᏍᏗᏳ ᏚᏂᏰᎸᎭ ᎢᏥᏈᏱ ᎠᏁᎯ.
ᎠᏯᏙᎸᎢ 47
ᏦᏩᏃ ᎤᎷᏤ ᎠᎴ ᎤᏃᏁᎴ ᏇᎵᏲ, ᎯᎠ ᏄᏪᏎᎢ, ᎡᏙᏓ ᎠᎴ ᎣᏣᎵᏅᏟ ᎠᏂᎷᎩ, ᎠᎴ ᎠᏫ ᏚᏂᎧᎲ, ᎠᎴ ᏩᎦ, ᎠᎴ ᏂᎦᏛ ᏧᎾᏤᎵ ᎨᏒ ᎨᎾᏂᏱ ᏛᏂᎶᎯ, ᎠᎴ ᎬᏂᏳᏉ ᎪᏌᏂᏱ ᎠᏂᏅ.
ᎠᎾᎵᏅᏟᏃ ᎢᎦᏛ ᏚᏘᏅᏎᎢ, ᎯᏍᎩ ᎢᏯᏂᏛ ᎠᏂᏍᎦᏯ, ᎠᎴ ᎢᎬᏱᏢ ᏚᏪᎧᏁᎴ ᏇᎵᏲ.
ᏇᎵᏲᏃ ᎯᎠ ᏂᏚᏪᏎᎴ ᏦᏩ ᎠᎾᎵᏅᏟ, ᎦᏙ ᎤᏍᏗ ᏗᏥᎸᏫᏍᏓᏁᎯ? ᎯᎠᏃ ᏄᏂᏪᏎᎴ ᏇᎵᏲ, ᏘᏅᏏᏓᏍᏗ ᎠᏫ ᏗᏂᎦᏘᏯ, ᎠᏴ ᎣᎬᏒ ᎨᏒ, ᎠᎴ ᎾᏍᏉ ᏦᎩᎦᏴᎵᎨᎢ.
ᎠᎴ ᎾᏍᏉ ᎯᎠ ᏄᏂᏪᏎᎴ ᏇᎵᏲ, ᎠᏂ ᎦᏓ ᎠᎲ ᎣᎦᏕᏗᏱ ᎣᎦᏚᎵᎭ ᏦᎩᎷᏥᎸ; ᏘᏅᏏᏓᏍᏗᏰᏃ ᎥᏝ ᏱᏚᏁᎭ ᎦᎾᏝᎢ ᎤᎾᎵᏍᏓᏴᏂᏓᏍᏗᏱ; ᎤᏣᏘᏰᏃ ᏓᎪᏄᎸ ᎨᎾᏂᏱ; ᎾᏍᎩᏃ ᎢᏳᏍᏗ ᏘᏅᏏᏓᏍᏗ ᏔᎵᏍᎪᎸᏓᏏ ᎪᏌᏂᏱ ᎤᎾᏕᏘᏱ.
ᏇᎵᏲᏃ ᎤᏁᏤᎴ ᏦᏩ, ᎯᎠ ᏄᏪᏎᎢ, ᏣᏙᏓ ᎠᎴ ᎢᏣᎵᏅᏟ ᎨᏣᎷᏥ.
ᎢᏥᏈᏱ ᎦᏓ ᎠᎲ ᎢᎬᏱᏢ ᏗᏣᎧᎾᏂᏓᏍᏗᏱ ᎠᎭ; ᎣᏌᏂ ᎨᏒ ᎦᏙᎯ ᎤᎾᏕᏗᏱ ᏂᎩᏴᏂᏏ ᏣᏙᏓ, ᎠᎴ ᎢᏣᎵᏅᏟ; ᎪᏌᏂ ᎦᏓ ᎠᎲ ᏫᏓᎾᏁᎳᏓ; ᎢᏳ ᎠᎴ ᏕᎯᎦᏔᎮᏍᏗ ᎩᎶ ᏗᏅᏂᎦᎵᏍᏗ ᎤᎾᏓᏑᏰᏍᏗ, ᎾᏍᎩ ᏗᏆᏤᎵ ᎦᎾᏝᎢ ᏧᎾᎦᏌᏯᏍᏗᏕᎩ ᏂᏕᎲᏁᎸᎭ.
ᏦᏩᏃ ᎤᏴᏔᏂᎴ ᎤᏙᏓ ᏤᎦᏈ, ᎠᎴ ᏇᎵᏲ ᎤᏬᎸ ᎢᎬᏱᏗᏢ ᎤᏪᎧᏁᎢ; ᏤᎦᏈᏃ ᎣᏍᏛ ᎤᏁᏤᎴ ᏇᎵᏲ.
ᏇᎵᏲᏃ ᎯᎠ ᏄᏪᏎᎴ ᏤᎦᏈ, ᎢᎳᎪ ᎢᏣᏕᏘᏴᏛ?
ᏤᎦᏈᏃ ᎯᎠ ᏄᏪᏎᎴ ᏇᎵᏲ, ᎢᎪᎯᏛ ᎠᏆᎴᏂᏙᎸ ᎠᏍᎪᎯᏧᏈ ᏦᎠᏍᎪᎯ ᎾᏕᏘᏴ; ᎦᏲᎵᏳᏉ, ᎠᎴ ᎤᏲᏉ ᏄᎵᏍᏔᏁᏅ ᎢᎪᎯᏛ ᏓᏆᏕᏘᏴᎲᏒᎢ, ᎠᎴ ᎥᏝ ᏗᎩᎦᏴᎵᎨ ᏚᎾᏕᏘᏴᎲᏒ ᏚᎾᎴᏂᏙᎸ ᏩᎩᏱᎶᎸᎯ ᏱᎩ.
ᏤᎦᏈᏃ ᎣᏍᏛ ᎤᏁᏤᎴ ᏇᎵᏲ, ᎠᎴ ᎤᏄᎪᏤ ᎤᏓᏅᏎ ᏇᎵᏲ ᎠᎦᏔᎲᎢ.
ᏦᏩᏃ ᎤᏙᏓ ᎠᎴ ᎠᎾᎵᏅᏟ ᏚᏪᎧᏁ ᏧᎾᏁᎳᏗᏍᏗᏱ, ᎠᎴ ᏚᏁᎴ ᎦᏓ ᎢᏥᏈᏱ ᎤᎾᏤᎵ ᎢᏳᎵᏍᏙᏗ, ᎣᏌᏂ ᎦᏓ ᎠᎲᎢ, ᎳᎻᏏ ᏚᏙᎥᎢ, ᎾᏍᎩᏯ ᏇᎵᏲ ᎤᏁᏨᎢ.
ᏦᏩᏃ ᏕᎨᎶᎮ ᎤᏙᏓ, ᎠᎴ ᎠᎾᎵᏅᏟ, ᎠᎴ ᏂᎦᏛ ᎤᏙᏓ ᏚᏓᏘᎾᎥᎢ, ᏓᏁᎮ ᎤᎾᎵᏍᏓᏴᏗ ᎾᏍᎩᏯ ᏂᏓᏂᎠᏗᏒ ᏏᏓᏁᎸᎯ ᏕᎨᏌᏗᏒᎢ.
ᎥᏝ ᎠᎴ ᏰᎮ ᎠᎵᏍᏓᏴᏗ ᏂᎬᎾᏛ ᎾᎿ ᎦᏓ ᎠᎲᎢ; ᎤᏣᏘᏰᏃ ᏓᎪᏄᎴᎢ; ᎾᏍᎩ ᎢᏳᏍᏗ ᎢᏥᏈᏱ ᎠᎴ ᎨᎾᏂᏱ, ᏚᏂᏩᎾᎦᎶᏤᎢ, ᏓᎪᏄᎸ ᏂᎦᎵᏍᏙᏗᏍᎨᎢ.
ᏦᏩᏃ ᎤᏪᏟᏌᏁ ᏂᎦᏛ ᎠᏕᎸ ᎢᏥᏈᏱ ᎦᏓ ᎠᎲ ᎠᎴ ᎨᎾᏂ ᎦᏓ ᎠᎲ ᏗᎬᏩᏛᏗ ᎨᏒᎢ, ᏓᎬᏩᏓᏁᎲ ᎤᏣᎴᏍᏗ ᎤᏂᏩᏒᎯ; ᏦᏩᏃ ᏇᎵᏲ ᎦᏁᎸ ᏚᏲᎴ ᎠᏕᎸ.
ᎿᏉᏃ ᎠᏕᎸ ᎤᎾᏗᏒᏅ ᎢᏥᏈᏱ, ᎠᎴ ᎨᎾᏂᏱ, ᏂᎦᏛ ᎢᏥᏈᏱ ᎠᏁᎯ ᎬᏩᎷᏤᎴ ᏦᏩ, ᎯᎠ ᏄᏂᏪᏎᎢ, ᎠᎵᏍᏓᏴᏗ ᏍᎩᎥᏏ; ᎦᏙᏃ ᏱᏙᏥᏲᎱᏍᎦ ᎯᎦᏔᎲᎢ? ᎠᏕᎸᏰᏃ ᎤᎾᏗᏒᏅ.
ᏦᏩᏃ ᎯᎠ ᏄᏪᏎᎢ, ᎢᏥᎾᏝᎾᎥ ᏗᏥᎧᎲᎦ; ᎢᏥᎾᏝᎾᎥᏃ ᏧᎬᏩᎳᏅᎯ ᏓᏨᏁᎵ, ᎢᏳᏃ ᎠᏕᎸ ᎠᎾᏗᏒᎲᏍᎨᏍᏗ.
ᎤᏂᎾᏝᎾᎥᏃ ᏚᎾᏘᏃᎮᎴ ᏦᏩ; ᏦᏩᏃ ᎠᎵᏍᏓᏴᏗ ᏚᏁᎴ ᏚᏁᏟᏴᏍᏓᏁᎴ ᏐᏈᎵ, ᎠᎴ ᎠᏫ, ᎠᎴ ᏩᎦ, ᎠᎴ ᏐᏈᎵ ᏗᏂᎵᎠᏅᎯᏛ; ᎠᎵᏍᏓᏴᏗᏃ ᏚᏪᎳᏍᏔᏁ ᎤᏕᏘᏴᏌᏗᏒᎢ, ᏂᎦᏛ ᎤᏂᎾᏝᎾᎥ ᎾᎯᏳ ᏚᎬᏩᎶᏓᏁᎴᎢ.
ᎾᎯᏳᏃ ᎤᏕᏘᏴᏌᏗᏒ ᎤᎵᏍᏆᏛ, ᏔᎵᏁ ᏭᏕᏘᏴᏌᏗᏒ ᎢᎬᏩᎷᏤᎴᎢ, ᎠᎴ ᎯᎠ ᏂᎬᏩᏪᏎᎴᎢ, ᎥᏝ ᏴᏓᏨᏴᏍᎦᎳᏁᎵ ᏣᎬᏫᏳᎯ, ᎾᏍᎩ ᎠᏕᎸ ᏙᎦᏗᏒᏁᎸᎢ; ᎠᎴ ᎾᏍᏉ ᏣᎬᏫᏳᎯ ᏕᏣᎧᎭ ᎦᎾᏝᎢ ᏦᎩᎾᏢᏅᎯ; ᎥᏝ ᎿᏉ ᎪᎱᏍᏗ ᏲᎦᏘᏰᎭ ᎯᎦᏔᎲ ᏣᎬᏫᏳᎯ, ᏦᏥᏰᎸ ᎠᎴ ᎦᏓ ᏙᎩᎲ ᎤᏩᏒ.
ᎦᏙᏃ ᏲᏣᏗᏒᎲᏍᎦ ᏕᏍᎩᎦᏅᎢ, ᎠᏴ ᎠᎴ ᎦᏓ ᏙᎩᎲᎢ. ᏍᎩᏩᎯ ᎠᏴ, ᎠᎴ ᎦᏓ ᏙᎩᎲᎢ, ᎠᎵᏍᏓᏴᏗ ᏍᎩᏯᎫᏴᏓᏏ, ᎠᏴᏃ ᎠᎴ ᏦᎦᏤᎵᎦ ᎦᏓ ᏇᎵᏲ ᎣᎩᏅᏏᏓᏍᏗ ᎨᏎᏍᏗ; ᎠᎴ ᎤᎦᏔ ᏍᎩᎥᏏ ᎾᏍᎩᏃ ᏙᏣᏛᏂᏛᎭ, ᎠᎴ ᏞᏍᏗ ᏦᎩᏲᎱᏒᎩ, ᎠᎴ ᏞᏍᏗ ᏅᏔ ᎢᏳᎵᏍᏔᏅᎩ ᎦᏓ ᎠᎲᎢ.
ᏦᏩᏃ ᎤᏩᎯᏎᎴ ᏇᎵᏲ ᏂᎦᏛ ᎦᏙᎯ ᎢᏥᏈᏱ; ᎢᏥᏈᏱᏰᏃ ᎠᏁᎯ ᎠᏂᏏᏴᏫᎭ ᏚᏂᎾᏗᏅᏎ ᏚᏂᎶᎨᏒᎢ, ᏂᎦᎵᏍᏙᏗᏍᎨ ᎤᏣᏘ ᏚᎾᎪᏄᎸᎢ; ᎦᏙᎯᏃ ᏇᎵᏲ ᎤᏤᎵᎦ ᏄᎵᏍᏔᏁᎢ.
ᏴᏫᏃ ᎨᏒᎢ, ᏕᎦᏚᎲ ᏚᏪᎧᏂᏙᎴᎢ ᏌᏉ ᎢᏗᏢ ᎤᎵᏍᏘᏂᎸ ᎢᏥᏈᏱ ᏐᎢᏱ ᏭᎵᏍᏘᏂᎸ ᏩᏍᏗ.
ᎠᏥᎸ ᎠᏁᎶᎯ ᎤᏂᎲ ᎦᏓ ᎤᏩᏒ, ᎥᏝ ᏳᏩᏎᎢ; ᎠᏥᎸᏰᏃ ᎠᏁᎶᎯ ᎤᏂᎮ ᏇᎵᏲ ᎤᎾᏁᎳᏁᎸᎯ, ᎠᎴ ᎠᎾᎵᏍᏓᏴᏗᏍᎨ ᏇᎵᏲ ᎤᏂᏁᎸᎯ; ᎾᏍᎩ ᎢᏳᏍᏗ ᎥᏝ ᏱᏚᏂᎾᏗᏅᏎ ᎦᏓ ᏚᏂᎲᎢ.
ᎿᏉᏃ ᏦᏩ ᎯᎠ ᏂᏚᏪᏎᎴ ᏴᏫ, ᎬᏂᏳᏉ ᎪᎯ ᎢᎦ ᏥᎩ, ᎢᏳᏩᎯ, ᎠᎴ ᎦᏓ ᎢᏥᎲᎢ, ᏇᎵᏲ ᏥᏩᎯᏏ; ᎬᏂᏳᏉ ᎠᏉ ᎠᎭ ᎤᎦᏔ ᎢᏥᎩᏍᏗ, ᎠᎴ ᏓᏥᏫᏏ ᎦᏙᎯ.
ᎯᎠᏃ ᏅᏓᎦᎵᏍᏔᏂ ᎾᏍᎩ ᎤᏁᏉᏨᎯ ᎯᏍᎩᏁ ᎪᏣᎴᏛ ᎡᏥᏁᏗ ᎨᏎᏍᏗ ᏇᎵᏲ, ᏅᎩᏃ ᎢᏳᏓᏛᎯ ᎢᏨᏒ ᎢᏣᏤᎵ ᎨᏎᏍᏗ, ᎾᏍᎩ ᏠᎨᏏ ᎠᏫᏍᏙᏗ, ᎠᎴ ᎢᏣᎵᏍᏓᏴᏗ, ᎠᎴ ᏕᏣᏓᏘᎾᎥ ᎤᎾᎵᏍᏓᏴᏗ, ᎠᎴ ᏗᏤᏥ ᏗᏂᏲᎵ ᎤᎾᎵᏍᏓᏴᏗ.
ᎯᎠᏃ ᏄᏂᏪᏎᎢ, ᏂᎯ ᏕᏍᎩᏍᏕᎸᎡᎸ ᏙᏨᏅᎢ; ᎣᏍᏛ ᏍᎩᏯᏓᏅᏖᏗᏱ ᎢᏨᏩᏛᏏ ᏣᎬᏫᏳᎯ, ᏇᎵᏲᏃ ᏍᎩᏅᏏᏓᏍᏗ ᎨᏎᏍᏗ.
ᏦᏩᏃ ᏗᎧᎿᏩᏛᏍᏗ ᏄᏩᏁᎴ ᎦᏓ ᎠᎲ ᎢᏥᏈᏱ ᎪᎯ ᎢᏯᏍᏘ ᏇᎵᏲ ᎯᏍᎩᏂ ᎪᏣᎴᏛ ᎠᏥᏗᏱ; ᎠᏥᎸ ᎠᏁᎶᎯ ᎤᎾᏤᎵᎦ ᎦᏓ ᎤᏩᏒ ᎥᏝ ᎾᏍᎩ ᏇᎵᏲ ᎤᏤᎵᎦ ᏱᏄᎵᏍᏔᏁᎢ.
ᎢᏏᎵᏃ ᎢᏥᏈᏱ ᎠᏁᎮᎢ, ᎪᏌᏂ ᏚᏙᎥᎢ; ᎠᎴ ᏧᎾᏤᎵᎪᎯ ᏕᎨᏌᏗᏎ ᎾᎿᏂ, ᎠᎴ ᎤᎾᎥᏎᎢ, ᎠᎴ ᎤᏂᏁᏉᏤ ᎤᏣᏘ.
ᏤᎦᏈᏃ ᎦᎵᏆᏚ ᏧᏕᏘᏴᏛ ᎤᎴᏂᏙᎴ ᎢᏥᏈᏱ; ᎾᏍᎩᏃ ᏂᎪᎯᎸ ᎤᎴᏂᏙᎸ ᏤᎦᏈ ᎠᏍᎪᎯᏧᏈ ᏅᎦᏍᎪᎯ ᎦᎵᏉᎩᎦᎵ ᏄᏕᏘᏴᎮᎢ.
ᎿᏉᏃ ᎤᏍᏆᎸᎯᏗᏎ ᎢᏏᎵ ᎤᏲᎱᎯᏍᏗᏱ; ᏭᏯᏅᎮᏃ ᎤᏪᏥ ᏦᏩ, ᎠᎴ ᎯᎠ ᏄᏪᏎᎴᎢ, ᎢᏳᏃ ᎣᏍᏛ ᏍᎩᏰᎸᏗᏱ ᎬᏩᏛᎡᎴᏍᏗ, ᏥᎦᎶ ᏍᏆᏏᏄᏴᏓᏏ, ᎣᏍᏛᏃ ᎠᎴ ᏚᏳᎪᏛ ᏂᏍᏆᏛᏂᏏ; ᏞᏍᏗ ᎢᏥᏈᏱ ᏍᎩᏂᏌᏅᎩ.
ᏗᎩᎦᏴᎵᎨᏍᎩᏂ ᎢᏧᎳᎭ ᎣᏥᏂᏝᎡᏍᏗ, ᎠᎴ ᎢᏥᏈᏱ ᏍᎩᎾᏫᏛᎲᎭ, ᎠᎴ ᎾᏍᎩ ᏧᎾᏓᏂᏐᏗᏱ ᏍᎩᏂᏌᏅᎭ. ᎯᎠᏃ ᏄᏪᏎᎢ, ᏂᏣᏪᏒ ᎾᏍᎩᏯ ᏅᏓᎦᏛᏁᎵ.
ᎯᎠᏃ ᏄᏪᏎᎢ, ᏍᏆᏎᎵᏓᏏ. ᎤᏎᎵᏓᏁᎴᏃ. ᏭᏗᏌᏓᏕᏃ ᎠᏙᎳᏅᏍᏗᏱ ᎤᏍᎪᎵ ᎤᎵᏍᏕᎸᏕᎢ.
ᎠᏯᏙᎸᎢ 48
ᎯᎠᏃ ᎾᏍᎩ ᏄᎵᏍᏔᏂᏙᎸ, ᎣᏂ ᏦᏩ ᎯᎠ ᎾᏥᏪᏎᎴᎢ, ᎬᏂᏳᏉ ᏣᏙᏓ ᎤᏢᎦ; ᏧᏪᏥᏃ ᎢᏧᎳ ᏚᏘᏅᏎᎢ, ᎾᏍᎩ ᎻᎾᏌ ᎠᎴ ᎢᏆᎻ.
ᎩᎶᏃ ᎤᏃᏁᎴ ᏤᎦᏈ, ᎯᎠ ᏄᏪᏎᎢ, ᎬᏂᏳᏉ ᏤᏥ ᏦᏩ ᏣᎷᏤᎵᎯᎭ; ᎢᏏᎵᏃ ᎤᎵᏍᏓᏲᏔᏁᎢ, ᎠᎴ ᎠᏤᏍᏙᎩᎯ ᎤᏪᏁᎢ.
ᏤᎦᏈᏃ ᎯᎠ ᏄᏪᏎᎴ ᏦᏩ, ᎤᏁᎳᏅᎯ ᏫᎾᏍᏛᎾ ᎤᎵᏂᎩᏛ ᎬᏂᎨᏒ ᎾᏆᏛᏁᎸᎩ ᎳᏏ ᏚᏙᎥ ᎨᎾᏂᏱ, ᎠᎴ ᎣᏍᏛ ᎠᎩᏁᏤᎸᎩ.
ᎠᎴ ᎯᎠ ᎢᏪᏎᎸᎩ, ᎬᏂᏳᏉ ᏣᏁᏉᏣᏘ ᏅᏓᎬᏴᏁᎵ, ᎠᎴ ᏓᎬᏁᏉᎢ, ᎠᎴ ᎤᏂᏧᏈᏍᏗ ᏛᏫ ᏅᏓᎬᏴᏁᎵ, ᎠᎴ ᎯᎠ ᎾᏍᎩ ᎦᏙᎯ ᏓᎦᏥᏁᎵ ᏣᏁᏢᏔᏅᎯ, ᎤᎵᏍᏆᏗᏍᏗ ᏂᎨᏒᎾ ᎤᎾᏤᎵᎦ ᎢᏳᎵᏍᏙᏗᏱ.
ᎿᏉᏃ ᎠᏂᏔᎵ ᏗᏤᏥ ᎢᏆᎻ, ᎠᎴ ᎻᎾᏌ ᎠᏂ ᎢᏥᏈᏱ ᎨᏣᏕᏁᎸᎯ, ᎠᏏ ᎢᏥᏈᏱ ᏂᎬᎷᏤᎲᎾ ᏥᎨᏒᎩ, ᎠᏴ ᏗᏆᏤᎵᎦ; ᎾᏍᎩᏯ ᎷᏈᏂ, ᎠᎴ ᏏᎻᏯᏂ, ᎾᏍᎩ ᏗᏆᏤᎵᎦ ᎨᏎᏍᏗ.
ᏂᎯᏃ ᏣᏁᏢᏔᏅᎯ ᎣᏂ ᎨᏣᏕᏁᏗ ᎨᏒ, ᏨᏒ ᏗᏣᏤᎵᎦ ᎨᏎᏍᏗ, ᎾᏍᎩᏯ ᎠᎾᎵᏅᏟ ᏚᎾᏙᎥ ᏕᎨᎪᏍᎨᏍᏗ ᎤᎾᏤᎵᎦ ᏂᎨᎬᏁᎲᎢ.
ᎠᏴᏃ ᏇᎵᏂ ᏨᏛᎩᎶᏒᎩ ᎴᏥᎵ ᏂᎦᏔᎲ ᎤᏲᎱᏒᎩ ᎨᎾᏂᏱ, ᎦᎢᏒᎢ, ᏑᏟᎶᏛᏉ ᎢᏴᏛ ᎠᎩᎷᎸ ᎢᏆᏓ ᏩᎩᎷᎯᏍᏗᏱ; ᎠᎴ ᎾᎿ ᏥᏂᏌᏅᎩ ᎢᏆᏓ ᏫᎦᏅᏅ, ᎾᏍᎩ ᎦᏚᏱ ᏥᏚᏙᎥ.
ᎢᏏᎵᏃ ᏚᎪᎮ ᏦᏩ ᏧᏪᏥ, ᎠᎴ ᎯᎠ ᏄᏪᏎᎢ, ᎦᎪ ᎯᎠ?
ᏦᏩᏃ ᎯᎠ ᏄᏪᏎᎴ ᎤᏙᏓ, ᎠᏴ ᏗᏇᏥ ᎤᏁᎳᏅᎯ ᎾᏍᎩ ᎠᏂ ᏗᎩᎧᏁᎸᎯ. ᎯᎠᏃ ᏄᏪᏎᎢ, ᏗᏍᏆᏘᏃᎯᏏ, ᎣᏍᏛᏃ ᏙᏓᏥᏁᏤᎵ.
ᎢᏏᎵᏃ ᏗᎦᏙᎵ ᎿᏉ ᏧᏍᎪᎸᎢ ᎨᏎ ᎠᎦᏴᎵᏴ ᏅᏗᎦᎵᏍᏙᏗᏍᎨᎢ, ᎠᎴ ᎥᏝ ᎬᏩᎪᏩᏛᏗ ᏱᎨᏎᎢ. ᎾᎥᏃ ᏚᏘᏃᎮᎴᎢ; ᏚᏔᏪᏙᏁᏃ, ᎠᎴ ᏚᏄᎶᎴᎢ.
ᎢᏏᎵᏃ ᎯᎠ ᏄᏪᏎᎴ ᏦᏩ, ᏣᎧᏛ ᎠᎩᎪᏩᏛᏗᏱ ᎥᏝ ᏱᎦᏓᏅᏖᏍᎨᎢ; ᎬᏂᏳᏉᏃ ᎤᏁᎳᏅᎯ ᏗᏤᏥ ᎾᏍᏉ ᏗᏥᎪᏩᏛᏗᏱ ᎾᏋᏂᏏ.
ᏦᏩᏃ ᏚᏪᎧᎲᏎ [ᏤᎦᏈ] ᏗᎧᏂᎨᏂ ᎠᏰᎵ ᏓᏂᏙᎬᎢ, ᎠᎴ ᎡᎳᏗ ᏄᏛᏁᎴ ᎦᏙᎯ ᎢᏴᏛ ᎤᎵᏯᏍᏚᏁᎢ.
ᏦᏩᏃ ᎢᏧᎳ ᏚᏬᏯᏁᏎᎢ, ᎢᏆᎻ ᎠᎦᏘᏏᏗᏢ ᎤᏬᏯᏁᏍᏔᏁᎢ ᎢᏏᎵ ᎠᎦᏍᎦᏂᏗᏢ ᎨᏒ ᎤᏪᎧᏁᎢ, ᎻᎾᏌᏃ ᎠᎦᏍᎦᏂᏗᏢ ᎤᏬᏯᏁᏍᏔᏁᎢ ᎢᏏᎵ ᎠᎦᏘᏏᏗᏢ ᎤᏪᎧᏁᎢ, ᎠᎴ ᎾᎥ ᏚᏘᏃᎮᎴᎢ.
ᎢᏏᎵᏃ ᎠᎦᏘᏏᏗᏢ ᎤᏙᏯᏅᎯᏕᎢ, ᎠᎴ ᎢᏆᎻ ᎠᏍᎪᎵ ᎤᏏᏔᏕᎢ, ᎾᏍᎩ ᎣᏂ ᎡᎯ ᏥᎨᏎᎢ, ᎠᎦᏍᎦᏂᏃ ᎢᏗᏢ ᎻᎾᏌ ᎠᏍᎪᎵ ᎤᏏᏔᏕᎢ, ᎠᏙᎴᎰᏍᎨ ᏂᏕᎬᏁᎲ ᏧᏬᏰᏂ; ᎻᎾᏌᏰᏃ ᎤᏓᏂᎵᎨ ᎨᏎᎢ.
ᎣᏍᏛᏃ ᎤᏁᏤᎴ ᏦᏩ, ᎠᎴ ᎯᎠ ᏄᏪᏎᎢ, ᎤᏁᎳᏅᎯ ᎾᏍᎩ ᎠᎦᏔᎲ ᎤᏁᏙᎸᎯ ᏥᎩ ᏗᎩᎦᏴᎵᎨ ᎡᏆᎭᎻ, ᎠᎴ ᎡᏏᎩ, ᎤᏁᎳᏅᎯ ᎾᏍᎩ ᎠᏇᎶᎸᎯ ᏥᎩ ᎠᏆᎴᏂᏙᎸ ᎢᎪᎯᏛ ᎪᎯ ᎨᏒ ᎢᏯᏍᏗ,
ᏗᎧᎿᏩᏗᏙᎯ ᎾᏍᎩ ᏄᏓᎴᏒ ᎤᏲ ᎠᏊᏓᎴᏛ ᏥᎩ, ᎣᏍᏛ ᏫᏂᏓᏛᏂᏏ ᎯᎠ ᎠᏂᏫᏄᏣ; ᎠᎴ ᎠᏴ ᏓᏆᏙᎥ ᏫᏓᎾᏙᏍᏓ, ᎠᎴ ᏚᎾᏙᎥ ᏗᎩᎦᏴᎵᎨ ᎠᏆᎭᎻ ᎠᎴ ᎡᏏᎩ; ᎠᎴ ᎤᏂᏣᏘ ᏫᎾᎾᎵᏍᏓ ᎾᎿ ᎠᏰᎵ ᎨᏒ ᎡᎶᎯ.
ᏦᏩᏃ ᎡᏙᎴᎰᏒ ᎤᏙᏓ ᎢᏆᎻ ᎠᏍᎪᎵ ᎠᎦᏘᏏᏗᏢ ᎤᏏᏔᏛᎢ ᎡᏍᎦ ᎤᏰᎸᏁᎢ; ᎠᎴ ᎤᏌᎳᏓᏁ ᎤᏙᏓ ᎤᏬᏰᏂ, ᎣᏏᏘᏴᏍᏗᏱ ᎢᏆᎻ ᎠᏍᎪᎵ ᎣᏏᏔᏛᎢ, ᎠᎴ ᎻᎾᏌ ᎠᏍᎪᎵ ᏭᏏᏔᏗᏍᏗᏱ.
ᏦᏩᏃ ᎯᎠ ᏄᏪᏎᎴ ᎤᏙᏓ, ᎥᏞᏍᏗ ᎡᏙᏓ; ᎯᎠᏰᏃ ᎢᎬᏱ ᎤᏕᏅᎯ; ᎯᎦᏘᏍᏗᏢ ᎾᏍᎩ ᎠᏍᎪᎵ ᎯᏯᏏᏔᏓ.
ᎤᏙᏓᏃ ᏚᏢᏫᏎᎴ, ᎠᎴ ᎯᎠ ᏄᏪᏎᎢ, ᏥᎦᏔᎭ ᎠᏇᏥ, ᏥᎦᏔᎭ; ᎾᏍᎩ ᎾᏍᏉ ᎤᏂᏣᏘ ᏴᏫ ᏅᏓᎦᎵᏍᏔᏂ, ᎠᎴ ᎾᏍᏉ ᎠᏥᎸᏉᏗᏳ ᎨᏎᏍᏗ; ᎠᏎᏃ ᎤᏙᎯᏳᎯᏯ ᎤᏅᏟ ᎤᏟ ᎠᏥᎸᏉᏗᏳ ᎨᏎᏍᏗ ᎡᏍᎦᏉ ᎾᏍᎩ, ᎠᎴ ᎾᏍᎩ ᎤᏁᏢᏔᏅᎯ ᎤᏂᏧᏈᏍᏗ ᎤᎾᏓᏤᎵᏛ ᏴᏫ ᏅᏛᎾᎵᏍᏔᏂ.
ᎠᎴ ᎣᏍᏛ ᏚᏁᏤᎴ ᎾᎯᏳ ᎢᎦ, ᎯᎠ ᏄᏪᏎᎢ, ᏂᎯ ᎨᏨᏗᏍᎨᏍᏗ ᎢᏏᎵ ᎣᏍᏛ ᏓᎾᏓᏁᏤᎮᏍᏗ, ᎯᎠ ᎾᏂᏪᏍᎨᏍᏗ, ᎤᏁᎳᏅᎯ ᎢᏆᎻ ᎠᎴ ᎻᎾᏌ ᏄᎾᏍᏛ ᎾᏍᎩᏯ ᏫᏂᏨᎦ; ᎠᎴ ᎢᏆᎻ ᎢᎬᏱ ᎤᎴᏓᏁᎴ ᎻᎾᏌ.
ᎢᏏᎵᏃ ᎯᎠ ᏄᏪᏎᎴ ᏦᏩ, ᎬᏂᏳ ᏓᏥᏲᎤᏏ; ᎠᏎᏃ ᎤᏁᎳᏅᎯ ᏕᏥᎧᎿᏩᏗᏙᎮᏍᏗ, ᎠᎴ ᏔᎵᏁ ᏫᏙᏛᏣᏘᏃᎵ ᏗᏥᎦᏴᎵᎨ ᏧᎾᏤᎵ ᎦᏓ ᏗᎲᎢ.
ᎠᎴ ᎾᏍᏉ ᎠᏴ ᏌᏉ ᎢᏯᏯᏙᎸᎯ ᎤᏓᎪᎾᏛᏗ ᏂᎯ ᎬᎥᏏ, ᎡᏍᎦ ᎢᏣᎵᏅᏟ, ᎾᏍᎩ ᎠᏂᎡᎼᎵ ᎦᏥᎩᎡᎸᎯ ᎠᏋᏔᏅᎯ ᎠᏆᏤᎵ ᎠᏰᎳᏍᏗ ᎦᏅᎯᏛ ᎠᎴ ᎠᏆᏤᎵ ᎦᎶᏣᏗ.
ᎠᏯᏙᎸᎢ Ꮞ9
ᏤᎦᏈᏃ ᏫᏚᏯᏅᎮ ᏧᏪᏥ, ᎠᎴ ᎯᎠ ᏄᏪᏎᎢ, ᎢᏣᏓᏟᏌ, ᎾᏍᎩ ᎢᏳᏃᏁᏗᏱ ᏅᏗᏣᎵᏍᏓᏁᎵᏒ ᎣᏂ ᎠᎵᏰᎢᎵᏎᏍᏗ.
ᎢᏣᏓᏟᏌ, ᎠᎴ ᎢᏣᏛᏓᏍᏓ, ᏂᎯ ᏤᎦᏈ ᏧᏪᏥ; ᎠᎴ ᎡᏣᏛᏓᏍᏓᏏ ᎢᏏᎵ ᎢᏥᏙᏓ.
ᎷᏈᏂ, ᏂᎯ ᎢᎬᏱ ᏍᏆᏕᏁᎸᎯ, ᎠᏆᎵᏂᎬᎬᎢ, ᎠᎴ ᎠᏓᎴᏂᏍᎬ ᎠᏆᎵᏂᎬᎬᎢ, ᎢᎬᏱ ᎦᏙᎩ ᎦᎸᏉᏗᏳ ᎨᏒ, ᎠᎴ ᎢᎬᏱ ᎦᏙᎩ ᎤᎵᏂᎩᏛ ᎨᏒᎢ;
ᎠᎹ ᏥᎾᏩᎿ ᎾᏍᎩᏯ ᏂᏣᎿ, ᎥᏝ ᎢᎬᏱ ᎯᏙᎩ ᏱᎨᏎᏍᏗ, ᏂᎦᎵᏍᏙᏗᎭ ᏣᏙᏓ ᎤᏂᏏᏗᏱ ᏫᏣᎷᏨᎢ; ᎿᏉᏃ ᎾᏍᎩ ᏣᏐᏢᎢᏍᏔᏁᎢ; ᎠᏆᏤᏍᏙᎩᎯ ᏭᎷᏤᎢ.
ᏏᎻᏯᏂ ᎠᎴ ᎵᏫ ᏗᎾᏓᏅᏟᏉ; ᎡᎯᏍᏗ ᎢᏗᏓᏛᏁᏙᏗ ᏚᏅᏴ ᎠᏁᎲᎢ.
ᎠᏆᏓᏅᏙ, ᏞᏍᏗ ᎠᏂᏙᎾᎥ ᏫᏣᎷᏨᎩ; ᎾᏍᎩ ᏓᏂᎳᏫᎥ ᏞᏍᏗ ᏣᏖᎳᏛᎩ, ᎠᏆᏤᎵᎦ ᎦᎸᏉᏗᏳ ᎨᏒᎢ; ᎤᏂᏔᎳᏬᏍᎬᏰᏃ ᏴᏫ ᎤᏂᎸᎩ, ᎠᎴ ᎤᏅᏒ ᎠᎾᏓᏅᏖᏍᎬ ᎾᎾᏛᏁᎲ ᏩᎦ ᏚᏅᏏᎳᏛ ᏚᏂᎦᎵᏒᎩ.
ᎠᏍᎦᏨᎯ ᎨᏎᏍᏗ ᎾᏍᎩ ᎤᏂᏔᎳᏬᏍᎬᎢ, ᎤᏍᎦᏎᏗᏳᏰᏃ ᎨᏒᎩ; ᎠᎴ ᎾᏍᎩ ᎤᏂᎿᎸᏒᎢ, ᎡᎯᏍᏗᏳᏰᏃ ᎢᏯᏓᏛᏁᎯ ᎨᏒᎩ, ᏤᎦᏈᏱ ᎨᏒ ᏔᎵ ᎤᏓᎦᏥᏯᏗ, ᎠᎴ ᎢᏏᎵᏱ ᎨᏒ ᏓᎦᏥᏯᏗᎦᎴᏯᏍᏔᏂ.
ᏧᏓ, ᏂᎯ ᎾᏍᎩ ᎢᏣᎵᏅᏟ ᏨᏛᏂᎸᏉᏔᏂ; ᏂᎯ ᏦᏰᏂ ᎨᏣᏍᎦᎩ ᎠᏂᎩᎵᎨᏂ ᏕᎯᏂᏴᏎᏍᏗ, ᏣᏙᏓ ᏧᏪᏥ ᎡᎳᏗ ᏂᎨᏣᏛᏁᎮᏍᏗ.
ᏧᏓ ᏢᏓᏥ ᎤᏃᏕᎾ ᎤᏪᏥ; ᎠᏇᏥ, ᎠᎵᏍᏓᏴᏗ ᎯᏂᏴᏛ ᏨᏕᏨ; ᎤᏗᏌᏓᏛᎩ, ᎡᎳᏗ ᎤᏂᏏᏅᎩ, ᏢᏓᏥ ᏥᎾᏛᏁᎰ ᎾᏍᎩᏯᎢ, ᎠᎴ ᎤᏃᏕᎾ ᏢᏓᏥ ᎾᏍᎩᏯᎢ; ᎦᎪ ᎾᏍᎩ ᏓᏳᏖᏍᏔᏂ.
ᎠᏙᎳᏅᏍᏗ ᎤᎬᏫᏳᎯ ᎤᏒᎦᎶᏗᏍᏗ ᎥᏝ ᎤᏓᏅᎡᏗ ᏱᎨᏎᏍᏗ ᏧᏓ, ᎠᎴ ᏗᎧᎿᏩᏛᏍᏗ ᎪᏢᏙᏗ ᎥᏝ ᎤᏓᏅᏍᏗ ᏱᎨᏎᏍᏗ ᏚᎳᏍᎬ ᎠᏰᎵ, ᎬᏂ ᏌᎶ ᎦᎷᏨᎭ; ᎠᎴ ᎾᏍᎩ ᎬᏬᎯᏳᎲᏍᎨᏍᏗ ᏴᏫ.
ᎤᏤᎵᎦ ᏗᎦᎵᎠᏅᎯᏛ ᎠᎩᎾ ᎤᏖᎸᎳᏛ ᎤᏪᎵᏌᏛᏅᎩ, ᎠᎴ ᎤᏤᎵᎦ ᎠᎩᏏ ᏗᎦᎵᎠᏅᎯᏛ ᎤᏪᏥ ᎦᎸᏉᏗ ᎤᏖᎸᎳᏛ ᎤᏪᎵᏌᏛᏅᎩ, ᏧᏄᏬ ᎩᎦᎨ ᎠᏗᏔᏍᏗᏱ ᏚᏮᎩᎶᎥᎩ, ᎠᎴ ᏖᎸᎳᏗ ᎤᏂᎩᎬᎯ ᏚᏮᎩᎶᎥᎩ ᏧᏄᏬᎢ.
ᎩᎦᎨ ᎠᏗᏔᏍᏗ ᎤᏗᏔᎲ ᏗᎦᏙᎵ ᏗᎩᎦᎨᎢᏳ ᎨᏎᏍᏗ, ᎤᏅᏗᏃ ᎤᏗᏔᎲ ᏕᎦᏄᏙᎬ ᏧᏁᎩᏳ ᎨᏎᏍᏗ.
ᏤᏆᎳᏂ ᎠᎺᏉᎯ ᏥᏳ ᏗᏔᎳᏗᏍᏗᏱ ᎡᎮᏍᏗ; ᎠᎴ ᏥᏳ ᏗᏔᎳᏗᏍᏗᏱ ᎨᏎᏍᏗ ᎾᎿᏂ; ᎠᎴ ᎾᏍᎩ ᎤᏤᎵᎪᎯ ᎠᏟᎶᎥ ᏌᏙᏂ ᏩᏍᏕᏍᏗ.
ᎢᏏᎦ ᏗᎦᎵᎠᏅᎯᏛ ᎤᎵᏂᎩᏛ, ᏗᏴᏙᏗᏱ ᎠᏰᎵ ᎦᏅᎦ.
ᎠᎴ ᎤᏙᎴᎰᏎ ᎠᏣᏪᏐᎸᏍᏙᏗᏱ ᎣᏏᏳ ᎨᏒᎢ, ᎠᎴ ᎦᏙᎯ ᎣᏏᏳ ᎨᏒᎢ; ᎠᎴ ᎦᏅᏬ ᎡᎳᏗ ᏄᏩᏁᎴ ᎠᎦᏃᎭᏢᏙᏗᏱ, ᎠᎴ ᎠᏥᏅᏏᏓᏍᏗ ᎠᏰᎵ ᎠᎫᏱᏍᎩ ᏄᎵᏍᏔᏁᎢ.
ᏕᏂ ᏕᎫᎪᏓᏁᎮᏍᏗ ᏧᏤᎵ ᏴᏫ, ᎾᏍᎩᏯ ᏌᏉ ᎾᏂᎳᏍᏓᎸ ᎢᏏᎵ.
ᏕᏂ ᎢᎾᏛ ᎨᏎᏍᏗ ᏅᏃᎯ ᎦᏅᎨᏍᏗ, ᎢᎾᏛ ᎤᏅᏣᏛ ᏅᏃᎯ ᎦᏅᎨᏍᏗ, ᎾᏍᎩ ᏐᏈᎵ ᎦᏗᎨᏂ ᎠᏍᎦᎶᎩ, ᎤᎩᎸᏗᏃ ᏛᎰᏛᏥ.
ᏱᎰᏩ, ᏂᎯ ᏣᏓᏍᏕᎸᏗ ᎨᏒ ᎠᎩᎦᏘᏛ.
ᎦᏗ ᏑᎾᏓᏡᎩ ᏓᎿᏩ ᎠᏁᏙᎯ ᏓᎬᏩᏕᏯᏙᏔᏂ, ᎠᏎᏃ ᎾᏍᎩ ᎣᏂ ᎠᏁᎩ ᏓᎨᎯᏒ ᏙᏛᏕᏯᏙᏔᏂ.
ᎠᏌ, ᎠᎵᏍᏓᏴᏗ ᎤᏛᎯᏎᎸᎯ ᎦᎵᏦᎯᏗᏳ ᎨᏎᏍᏗ, ᎠᎴ ᎤᎬᏫᏳᎯ ᎣᏍᏛ ᎤᏰᎸᏗ ᎠᎵᏍᏓᏴᏗ ᎤᏛᎯᏎᎮᏍᏗ.
ᏁᏩᏔᎵ, ᎠᏫ ᎠᎩᏏ ᎨᎵᏌᏕᏛ ᎾᏍᎩᏯ; ᎤᏬᏚᎯ ᎦᏬᏂᏍᎩ.
ᏦᏩ ᎤᏣᏘ ᎠᏓᏛᏍᎩ ᎤᏩᏂᎦᎸᎢ, ᎤᏣᏘ ᎠᏓᏛᏍᎩ ᎤᏩᏂᎦᎸ ᎠᎹ ᎦᏄᎪᎬ ᎾᎥ ᏧᏰᎪᎢ; ᎾᏍᎩ ᏚᏩᏂᎦᎸ ᎠᏐᏴ ᏥᏓᏓᏬᎯᎳᏗᏍᎪᎢ.
ᎤᏣᏘ ᎡᎯᏍᏗ ᎬᏩᏓᏅᏓᏗᏍᏔᏅ, ᎠᎴ ᎦᏂ ᏚᎾᎵᏍᏙᎸ, ᎠᎴ ᎬᏩᎭᎷᏩᏕᎬᎩ ᎦᏂ ᏗᏂᏙᎯ.
ᎠᏎᏃ ᎤᏤᎵᎦ ᎦᎶᏣᏗ ᎤᎵᏂᎩᏛ ᎨᏒ ᏅᏩᏍᏛᏉ, ᎠᎴ ᏗᎧᏃᎨᏂ ᎠᎴ ᏧᏬᏰᏂ ᏚᎵᏂᎪᎯᏍᏓᏁᎲᎩ ᎤᎵᏂᎩᏛ [ᎤᏁᎳᏅᎯ] ᏤᎦᏈ ᎤᏤᎵᎦ; ᎾᎿ ᏗᏓᎴᎲᏍᎦ ᎠᏫ ᏗᎦᏘᏯ, ᏅᏯ ᎢᏏᎵ ᎤᏤᎵᎦ.
ᎾᏍᎩ ᎤᏁᎳᏅᎯ ᏣᏙᏓ ᎤᏤᎵᎦ, ᎾᏍᎩ ᏣᏍᏕᎸᏗ ᏥᎩ; ᎠᎴ ᏫᎾᏍᏛᎾ ᎤᎵᏂᎩᏛ, ᎾᏍᎩ ᎣᏍᏛ ᎢᏣᏛᏁᏗ ᏥᎩ, ᏣᏁᎲ ᎣᏍᏛ ᎨᏒ ᎦᎸᎳᏗ ᏅᏓᏳᏓᎴᏅᎯ, ᎠᎴ ᎣᏍᏛ ᎨᏒ ᎠᎹᏱ ᏅᏓᏳᏓᎴᏅᎯ ᎾᏍᎩ ᎡᎳᏗᏢ ᏥᎦᏁᎭ, ᎣᏍᏛ ᎨᏒ ᏅᏓᏳᏓᎴᏅᎯ ᏓᎾᏓᏍᏛᏍᎬ ᎠᎴ ᏓᏂᏁᎵᎬᎢ.
ᏣᏙᏓ ᎣᏍᏛ ᎤᏁᏨ ᎤᏓᎪᎾᏛᏔᏅ ᎣᏍᏛ ᎨᏒ ᏅᏓᏳᏓᎴᏅᎯ ᏙᏓᎸ ᏂᏓᎵᏍᏆᏗᏍᎬᎾ, ᎠᎴ ᎤᏚᎸᏗ ᎨᏒ ᏅᏓᏳᏓᎴᏅᎯ ᏙᏓᎸ ᏂᏓᎵᏛᏗᏍᎬᎾ; ᏦᏩ ᎠᏍᎪᎵ ᎤᎷᏤᏗ ᎨᏎᏍᏗ, ᎠᎴ ᎦᏚᎢ ᎠᏍᎪᎵ ᎾᏍᎩ ᎠᎾᎵᏅᏟ ᎠᏁᎲ ᎠᎦᏓᏓᎴᏔᏅᎯ ᏥᎨᏒᎩ.
ᏇᏂ ᎦᏓᎦᎸᎥᏍᎨᏍᏗ ᏩᏯ ᎾᏍᎩᏯᎢ; ᏑᎾᎴ ᎦᏰᏍᎨᏍᏗ ᎤᏂᏴᏛ, ᎤᏒᏃ ᎤᏓᏬᏅᏛ ᎠᏯᏙᎯᎮᏍᏗ.
ᎯᎠ ᎾᏍᎩ ᏂᎦᏛ ᏔᎳᏚ ᎾᏂᎳᏍᏓᎸ ᎢᏏᎵ; ᎠᎴ ᎾᏍᎩ ᎯᎠ ᎤᏂᏙᏓ ᏥᏚᏬᏁᏔᏁᎢ, ᎠᎴ ᎣᏍᏛ ᏥᏚᏁᏤᎴᎢ; ᎠᏂᏏᏴᏫᎭ ᎣᏍᏛ ᎢᏳᎾᎵᏍᏓᏁᏗ ᎨᏒ ᎾᏍᎩᏯ ᏄᏍᏕ ᏚᏁᏤᎴᎢ.
ᎠᎴ ᏚᏁᏤᎴᎢ, ᎯᎠ ᏂᏚᏪᏎᎴᎢ; ᏗᏆᏤᎵᎦ ᏴᏫ ᏫᏄᎾᏛᏅ ᎠᏆᏖᎳᏗᏗ; ᏗᎩᎦᏴᎵᎨ ᏕᎨᏥᏂᏌᎲ ᏍᎩᏂᏌᏅᎭ, ᎢᏆᎶᏂ ᎠᎯᏗ ᎤᎶᎨᏛ ᎤᏍᏓᎦᎸᎢ,
ᎹᎩᏈᎳ ᎦᎶᎨᏒ ᎤᏍᏓᎦᎸᎢ, ᎾᏍᎩ ᎹᎺᎵᏱ ᎢᎬᏱᏗᏢ, ᎾᏍᎩ ᎨᎾᏂᏱ ᎦᏙᎯ, ᎾᏍᎩ ᎡᏆᎭᎻ ᏧᏩᏎᎢ, ᎢᏆᎶᏂ ᎠᎯᏗ ᎤᎶᎨᏒ ᏧᎵᏠᏯᏍᏕᎢ, ᎾᏍᎩ ᎤᏤᎵ ᎢᏳᎵᏍᏙᏗᏱ ᏗᏓᏂᏐᏗᏱ.
ᎾᎿ ᎡᏆᎭᎻ ᎠᎴ ᎤᏓᎵᎢ ᏎᎵ ᏚᏂᏂᏌᏁᎢ; ᎾᎿ ᎡᏏᎩ ᎠᎴ ᎵᏇᎩ ᎤᏓᎵᎢ ᏚᏂᏂᏌᏁᎢ; ᎠᎴ ᎾᎿ ᎵᎠ ᏥᏂᏌᏅᎩ.
ᎾᏍᎩ ᏠᎨᏏ, ᎠᎴ ᎾᎿ ᎤᏍᏓᎦᎸ ᎮᏗ ᏧᏪᏥ ᎨᏥᏩᎯᏎᎴᎢ.
ᏤᎦᏈᏃ ᎤᏍᏆᏛ ᏕᎧᏁᏤᎲ ᏧᏪᏥ, ᎤᏓᏯᏍᏔᏁ ᎠᏤᏍᏙᎩᎯ, ᎠᎴ ᎤᏲᎱᏎᎢ, ᎠᎴ ᏧᏤᎵᎦ ᏴᏫ ᏫᏄᎾᏛᏅ ᏭᏖᎳᏗᎴᎢ. ⁠
ᎠᏯᏙᎸᎢ 50
ᏦᏩᏃ ᎤᏙᏓ ᎤᎧᏛ ᎤᏪᏯᎸᏤᎢ, ᎠᎴ ᎾᎿ ᏚᏠᏱᎴᎢ, ᎠᎴ ᎤᏔᏪᏙᏁᎢ.
ᏦᏩᏃ ᏚᏁᏤᎴ ᏧᏅᏏᏓᏍᏗ ᏗᎾᏓᏅᏫᏍᎩ ᎦᏩᏒᎩ ᎤᏅᏙᏗᏱ ᎤᏂᏍᏆᏂᎪᏙᏗᏱ ᎤᏙᏓ; ᏗᎾᏓᏅᏫᏍᎩᏃ ᎤᏂᏍᏆᏂᎪᏔᏁ ᎢᏏᎵ.
ᏅᎦᏍᎪᎯᏃ ᏧᏒᎯᏛ ᎤᏂᎦᏘᏕᎢ; ᎾᏍᎩᏰᏃ ᎢᎪᎯᏛ ᎠᏂᎦᏘᏗᏍᎨ ᎦᏩᏒᎩ ᎬᏗ ᎠᏂᏍᏆᏂᎪᏗᏍᎬᎢ; ᎢᏥᏈᏱᏃ ᎦᎵᏆᏍᎪᎯ ᏧᏒᎯᏛ ᎬᏩᏍᎪᏂᎴᎢ
ᎿᏉᏃ ᎢᎪᎯᏛ ᎠᏥᏍᎪᏂᏍᏗ ᎨᏒ ᎤᎵᏍᏆᏛ, ᏦᏩ ᏚᏁᏤᎴ ᏇᎵᏲ ᏚᏓᏘᎾᎥᎢ, ᎯᎠ ᏄᏪᏎᎢ, ᎢᏳᏃ ᎣᏍᏛ ᏍᎩᏰᎸᏗᏱ ᎢᏨᏩᏛᎡᎴᏍᏗ, ᏇᎵᏲ ᎡᏥᏁᏥ, ᎯᎠ ᏁᏥᏪᏏ;
ᎡᏙᏓ ᎠᏆᏎᎵᏙᏔᏅᎩ, ᎯᎠ ᏄᏪᏒᎩ, ᎬᏂᏳᏉ, ᎠᎩᏲᎱᏏᏗ; ᎢᎬᏂᏐᏗᏱ, ᎾᏍᎩ ᎨᎾᏂᏱ ᎠᏆᏍᎪᏒᎯ, ᎾᎿ ᏍᎩᏂᏌᏅᎭ. ᎾᏍᎩ ᎢᏳᏍᏗ ᎿᏉ ᎨᎾ, ᎡᏙᏓ ᏥᏂᏌᏄᎦ, ᏔᎵᏁᏃ ᎢᏥᎷᏨᎭ. ⁠
ᏇᎵᏲᏃ ᎯᎠ ᏄᏪᏎᎢ, ᎮᎾ, ᎯᏂᏌᏄᎦ ᏣᏙᏓ, ᎾᏍᎩᏯ ᏄᏪᏒᎢ ᏣᏎᎵᏙᏔᏅᎢ.
ᏦᏩᏃ ᎤᏪᏅᏎ ᎤᏂᏌᏅᏎ ᎤᏙᏓ; ᎢᏧᎳᎭᏃ ᎤᏁᏅᏎ ᏂᎦᏛ ᏇᎵᏲ ᏧᏅᏏᏓᏍᏗ ᏂᎦᏛ ᏧᎾᏛᏐᏅᎯ ᎦᏁᎸ ᎠᏁᎯ, ᎠᎴ ᏂᎦᏛ ᏧᎾᏛᏐᏅᎯ ᎢᏥᏈᏱ ᎠᏁᎯ,
ᎠᎴ ᏂᎦᏛ ᏦᏩ ᏚᏓᏘᎿᎥᎢ, ᎠᎴ ᎠᎾᎵᏅᏟ, ᎠᎴ ᎤᏙᏓ ᏚᏓᏘᎾᎥᎢ; ᏧᏁᏥᏍᎩᏂᏃᏅ ᏧᎾᏍᏗᎦ, ᎠᎴ ᎠᏫ ᏧᎾᏤᎵ, ᎠᎴ ᏩᎦ ᏧᎾᏤᎵ ᎪᏌᏂᏱ ᏚᏂᎧᎯᏰᎢ.
ᎠᎴ ᎤᏁᎳᏛᏎ ᏓᏆᎴᎷ ᎠᎴ ᏐᏈᎵ ᏧᎾᎩᎸᏗ, ᎠᎴ ᏧᏈᏯ ᎨᏎ ᎤᎾᏓᏡᏩᏗᏒᎢ.
ᎠᏔᏗᏃ ᎤᎦᏔᏙᎥᏙᏗᏱ ᏭᏂᎷᏤᎢ, ᎾᏍᎩ ᏦᏓᏂ ᏍᎪᏂᏗᏢ ᏥᎩ, ᎾᎿᏃ ᎤᏣᏘ ᏚᏂᏴᎳᏎᎢ ᎡᎯᏍᏗ ᏚᎾᏠᏱᎴᎢ; ᎠᎴ ᎦᎵᏉᎩ ᏧᏒᎯᏛ ᎤᏙᏓ ᎤᏂᏍᎪᏂᏍᏗᏱ ᏄᏩᏁᎴᎢ.
ᎾᎿᏃ ᎠᏁᎯ ᎠᏂᎨᎾᏂ ᎤᏂᎪᎲ ᎠᏔᏗ ᎤᎦᏔᏙᎥᏙᏗᏱ ᏓᏂᏴᎬᎢ, ᎯᎠ ᏄᏂᏪᏎᎢ, ᎯᎠ ᎾᏍᎩ ᎤᏣᏘ ᏧᏂᏴᎵᏍᏗ ᏄᎾᎵᏍᏓᏏ ᎢᏥᏈᏱ ᎠᏁᎯ; ᎾᏍᎩ ᎢᏳᏍᏗ ᎢᏥᏈ-ᎠᏁᎯ-ᏧᏂᏴᎳᏍᏗᏱ ᏚᏃᎡ ᎾᎿᏂ, ᎾᏍᎩ ᏦᏓᏂ ᏍᎪᏂᏗᏢ ᏥᎩ.
ᏧᏪᏥᏃ ᎾᏍᎩᏯ ᏂᏚᏪᏎᎸ ᏂᎬᏩᏛᏁᎴᎢ; ⁠⁠
ᏧᏪᏥᏰᏃ ᎨᎾᏂ ᎦᏙᎯ ᏫᎬᏩᏅᏍᏔᏁᎢ, ᎠᎴ ᎤᏍᏓᎦᎸ ᎹᏈᎳ ᎦᎶᎨᏒ ᎬᏩᏂᏌᏁᎢ, ᎾᏍᎩ ᎹᎺᎵᏱ ᎢᎬᏱᏢ ᏥᎩ, ᎾᏍᎩ ᎡᏆᎭᎻ ᏧᏩᏎ ᏠᎨᏏ ᎬᏩᏠᏯᏍᏗ, ᎤᏤᎵ ᎢᏳᎵᏍᏙᏗᏱ ᏧᏓᏂᏐᏗᏱ, ᎾᏍᎩ ᎢᏆᎶᏂ ᎠᎯᏗ ᏧᏩᎯᏎᎴᎢ.
ᏦᏩᏃ ᎢᏥᏈᏱ ᏫᎤᎶᏎᎢ, ᎤᏩᏒ ᎠᎴ ᎠᎾᎵᏅᏟ, ᎠᎴ ᏂᎦᏛ ᎢᏧᎳᎭ ᎤᏁᏅᏛ ᎤᏙᏓ ᎤᏂᏂᏌᏁᏅ, ᎾᏍᎩ ᎿᏉ ᎤᏙᏓ ᎤᏂᏌᏅ.
ᏦᏩᏃ ᎠᎾᎵᏅᏟ ᎤᏂᎪᎲ ᎤᏂᏙᏓ ᎤᏲᎱᏒᎢ, ᎯᎠ ᏄᏂᏪᏎᎢ, ᏦᏩ ᏱᎩ ᎤᏲ ᏱᏂᎬᎾᏕᎦ, ᎠᎴ ᏴᎦᏞᏥᏏ ᏂᎦᎥ ᎤᏲ ᏁᏛᏁᎸᎢ.
ᎤᎾᏓᏅᏎᏃ ᎯᎠ ᏫᏄᏂᏪᏎᎴ ᏦᏩ; ᏣᏙᏓ ᎤᏁᏨᎩ ᎠᏏᏉ ᎾᏲᎱᏍᎬᎾ ᏥᎨᏒᎩ, ᎯᎠ ᏄᏪᏒᎩ;
ᎯᎠ ᎾᏍᎩ ᏁᏥᏪᏎᎸᎭ ᏦᏩ, ᏗᎨᎯᎲᏏ ᎢᏣᎵᏅᏟ ᎤᏂᏍᎦᏅᏨᎢ, ᎤᏲ ᏄᎾᏛᏁᎸᎢ; ᏂᎯᏰᏃ ᎤᏲ ᏂᎨᏨᏁᎸᎩ. ᎾᏍᎩᏃ ᎿᏉ ᏣᏙᏓ ᎤᏤᎵᎦ ᎤᏁᎳᏅᎯ ᎣᎩᏅᏏᏓᏍᏗ ᏗᎨᏍᎩᎲᏏ ᎣᎩᏍᎦᏅᏨᎢ. ᏦᏩᏃ ᏚᏠᏱᎴ ᎬᏩᏬᏁᏔᏅ.
ᎠᎴ ᎠᎾᎵᏅᏟ ᎤᏁᏅᏎ ᎾᏍᏉ ᎠᎴ ᎡᎳᏗ ᏫᏂᎬᏩᏛᏁᎴᎢ; ᎠᎴ ᎯᎠ ᏄᏂᏪᏎᎢ, ᎬᏂᏳᏉ ᏂᎯ ᏍᎩᏅᏏᏓᏍᏗ.
ᏦᏩᏃ ᎯᎠ ᏂᏚᏪᏎᎴᎢ, ᏞᏍᏗ ᏱᏥᏍᎦᎢᎮᏍᏗ; ᎠᏴᏰᏃ ᎨᏒ, ᏥᎪ ᎤᏁᎳᏅᎯ ᏥᏯᏓᏁᏟᏴᏍᏓᏁᎸ?
ᏂᎯᏍᎩᏂ, ᎤᏲ ᏍᎩᏯᏓᏅᏖᏍᎬᎩ, ᎤᏁᎳᏅᎯᏍᎩᏂ ᎣᏍᏛ ᎠᏓᏅᏖᏍᎬᎩ, ᎪᎯ ᎢᎦ ᎨᏒ ᏂᏄᏍᏗ ᎢᏳᏩᏁᏗᏱ, ᎤᏂᏣᏘ ᏴᏫ ᏓᏅᏅ ᏧᏍᏕᎸᏗᏱ.
ᎾᏍᎩ ᎢᏳᏍᏗ ᏞᏍᏗ ᏱᏥᏍᎦᎢᎮᏍᏗ, ᏓᏨᏰᎶᎵ, ᏂᎯ ᎠᎴ ᏗᏤᏥ ᏧᎾᏍᏗᎦ, ᎦᏚᎵᏍᏓᏕᏃ, ᎠᎴ ᎤᏓᏅᏘ ᏚᏬᏁᏔᏁᎢ.
ᏦᏩᏃ ᎢᏥᏈᏱ ᎡᎮᎢ, ᎤᏩᏒ ᎠᎴ ᎤᏙᏓ ᏚᏓᏘᎾᎥᎢ; ᏦᏩᏃ ᎠᏍᎪᎯᏧᏈ ᎠᏍᎪᎯᏃ ᏧᏕᏘᏴᏛ ᎤᎴᏂᏙᎴᎢ.
ᏦᏩᏃ ᏚᎪᎮ ᎢᏆᎻ ᏧᏪᏥ ᏦᎢᏁ ᎤᎾᏓᎵᏴᏛ, ᎠᎴ ᎾᏍᎪ ᏦᏩ ᏗᎧᏂᎨᏂ ᏕᎨᎦᏛᎯᏍᏔᏁ ᎺᎦ ᏧᏪᏥ ᎾᏍᎩ ᎻᎾᏌ ᎤᏪᏥ ᏥᎨᏎᎢ.
ᏦᏩᏃ ᎯᎠ ᏂᏚᏪᏎᎴ ᎠᎾᎵᏅᏟ, ᎠᎩᏲᎱᏏᏗ; ᎠᎴ ᎤᏁᎳᏅᎯ ᎤᏙᎯᏳᎯᏯ ᏓᏥᏩᏛᎯᎵ, ᎠᎴ ᎠᏂ ᎦᏙᎯ ᏙᏓᏣᏘᎾᏫᏛᎯ; ᏫᏙᏓᏣᏘᏃᎵ ᎾᎿ ᎦᏙᎯ ᏧᏁᏁᏗᏱ ᏥᏚᏎᎵᏓᏁᎴ ᎡᏆᎭᎻ, ᎠᎴ ᎡᏏᎩ, ᎠᎴ ᏤᎦᏈ.
ᏦᏩᏃ ᏚᏎᎵᏙᏔᏁ ᎢᏏᎵ ᏧᏪᏥ, ᎯᎠ ᏄᏪᏎᎢ; ᎤᏁᎳᏅᎯ ᎤᏙᎯᏳᎯᏯ ᏓᏥᏩᏛᎯᎵ, ᎠᎴ ᏗᎩᎪᎳ ᎠᏂ ᏕᏥᏴᏫᏛᎲᎭ.
ᎯᎠᏃ ᎾᏍᎩ ᏕᎤᎾᏙᎥ ᎢᏏᎵ ᏧᏪᏥ ᎢᏥᏈᏱ ᏧᏦᎷᏥᎴᎢ: ᎠᏂᏏᏴᏫᎭ ᎠᎴ ᏕᏅᎾᏓᏘᎾᎥ ᏤᎦᏈ ᏧᏂᎷᏤᎢ.
ᎷᏈᏂ, ᏏᎻᏯᏂ, ᎵᏫ, ᏧᏓᏃ,
ᎢᏌᎦ, ᏤᏆᎳᏂ, ᏇᏂᏃ
ᏕᏂ, ᏁᏩᏔᎵᏃ, ᎦᏗ, ᎡᏌᏃ.
ᎢᎦᏛᏃ ᏧᏪᏥ ᏤᎦᏈ ᎬᏩᏕᏁᎸᎯ ᎦᎵᏆᏍᎪᎯ ᎾᏂᎡᎢ; ᏦᏩᏰᏕᏃ ᎢᏥᏈᏱ ᏫᏂᎡᎰᎢ.
ᏦᏩᏃ ᎤᏲᎱᏎᎢ, ᎠᎴ ᏂᎦᏛ ᎠᎾᎵᏅᏟ ᎠᎴ ᏂᎦᏛ ᎾᎯᏳ ᏣᏁᎮᎢ.
ᎢᏏᎵᏃ ᏧᏪᏥ ᎤᏂᏁᏉᏣᏖᎢᎢ, ᎠᎴ ᎤᏣᏖ ᎤᏂᎪᏙᏎᎢ, ᎠᎴ ᎤᏂᏧᏈᏍᏙᏎᎢ, ᎠᎴ ᎤᏣᏔᏅᎯ ᎦᎾᎵᏂᎪᏎᎢ; ᎾᏍᎩᏃ ᎦᏙᎯ ᎤᏂᎧᎵᎴᎢ.
ᎾᎯᏳᏃ ᎢᏤ ᎤᎬᏫᏳᎯ ᎤᎾᏄᎪᏤ ᎢᏥᏈᏱ, ᎾᏍᎩ ᏦᏩ ᏄᎦᏔᎲᎾ.
ᎯᎠᏃ ᏂᏚᏪᏎᎴ ᏧᏤᎵ ᏴᏫ, ᎬᏂᏳᏉ ᎯᎠ ᏴᏫ, ᎢᏏᎵ ᏧᏪᏥ, ᎨᎩᎪᎾᏛᏗ ᎾᏂᎥ ᎠᎴ ᏂᏚᎾᎵᏂᎬᎬᎢ.
Ꭷ, ᏗᏗᏏᎾᏌᏅᏥ; ᏯᏂᏁᏉᎩᏰᏃ, ᎠᎴ ᏯᎵᏰᎢᎶᎦ ᏓᎿᏩ ᏱᏄᎵᏍᏔᏅ, ᎨᎩᏍᎦᎩ ᏱᏓᎾᎵᎪᎲᏏ ᎠᎴ ᏴᏂᎦᏡᏓ ᏕᏓᎵᎲᎢ, ᎠᎴ ᏯᏂᏄᎪᎩ ᎠᏂ ᎦᏙᎯ.
ᎾᏍᎩ ᎢᏳᏍᏗ ᏕᎤᏂᎧᏁ ᎬᏩᏂᏅᏫᏍᏔᏂᏙᎯ ᎾᏍᎩ ᎬᏩᏂᎩᎵᏲᎢᏍᏉ ᏗᏱ ᎦᎨᏛ ᎬᏩᏂᎲᏛᎨᏍᎬᎢ. ᏇᎵᏲᏃ ᏗᏓᎾᏅᏗᏱ ᎾᏩᎦᏁ ᏕᎬᏬᎵᎾᏁᎴ, ᎾᏍᎩ ᏆᏙᎻ ᎠᎴ ᎴᎠᎻᏱ.
ᎠᏎᏃ ᎠᏂᏁᏉᏍᎬ ᎨᏥᎩᎵᏲᎢᏍᏗᏍᎬ ᎾᏍᏉ ᎠᏂᏁᏉᎨ ᎠᎴ ᎠᏂᏣᏛᏍᎨᎢ. ᎠᎴ ᎠᏂᏍᎦᎢᎮ ᎢᏏᎵ ᏧᏪᏥ ᏅᏗᎦᎵᏍᏙᏗᏍᎨᎢ.
ᎠᏂᎢᏥᏈᏱᏃ ᎠᏁᎯ ᎠᏍᏓᏱᏳ ᏧᏂᎸᏫᏍᏓᏁᏗᏱ ᏂᏓᏅᏁᎮ ᎢᏏᎵ ᏧᏪᏥ;
ᎠᎴ ᏓᏅᏅ ᎤᎯᏐᏗ ᏂᏮᏅᏁᎮ ᎠᏍᏓᏯ ᏂᏚᏅᎿᏕᎬᎢ, ᎠᏂᏛᎨᏍᎬ ᏝᏬᏚ, ᎠᎴ ᏗᏛᏓᏅᎯ ᏓᏃᏢᏍᎬᎢ, ᎠᎴ ᏄᏓᎴᏒ ᏚᏂᎸᏫᏍᏓᏁᎲ ᏠᏛᏓᏅᎯ ᏓᏃᏢᏍᎬᎢ ᎠᎴ ᏄᏓᎴᏒ ᏚᏂᎸᏫᏍᏓᏁᎲ ᏠᎨᏏ; ᏂᎦᎥᏃ ᏚᏂᎸᏫᏍᏓᏁᎲ ᎾᏍᎩ ᏧᏂᎸᏫᏍᏓᏁᏗ ᏂᎨ ᎬᏁᎲ ᎤᏣᏘ ᎠᏍᏓᏯ ᎨᏎᎢ.
ᎢᏥᏈᏱᏃ ᎤᎬᏫᏳᎯ ᏚᏁᏤᎴ ᎠᏂᎨᏴ ᎠᎾᎵᏍᏕᎵᏍᎩ ᏗᏂᏲᎵ ᎠᎾᏕᎲᏍᎬᎢ ᎠᏏᏴᏫ ᏏᏆᎳ ᏧᏙᎢᏛ, ᏐᎢᏃ ᏊᎠ ᏧᏙᎢᏛ;
ᎯᎠ ᏂᏚᏪᏎᎴᎢ, ᎠᏂᏧᏏ ᎠᏂᎨᏴ ᏗᏥᏍᏕᎸᏗ ᏂᎦᎵᏍᏗᏍᎨᏍᏗ ᏗᏂᏲᎵ ᎠᎾᏕᎲᏍᎬᎢ, ᎠᎴ ᏚᏃᎸ ᎿᏉ ᏕᏥᎪᏩᏗ ᏍᎨᏍᏗ; ᎢᏳᏃ ᎠᏧᏣ ᎨᏎᏍᏗ ᎡᏥᎢᎮᏍᏗ ᎢᏳᏍᎩᏂ ᎠᎨᏳᏣ ᎨᏎᏍᏗ, ᎬᏁᏍᏗᏉ
ᎠᏎᏃ ᏗᏂᏲᎵ ᎠᎾᏕᎲᏍᎬ ᎠᎾᎵᏍᏕ ᎵᏍᎩ, ᎤᏁᎳᏅᎯ ᎠᏂᎾᏰᏍᎨᎢ, ᎠᎴ ᎥᏝ ᎢᏥᏈᏱ ᎤᎬᏫᏳᎯ ᏄᏂᏪᏎᎸ ᏱᏄᎾᏛᏁᎴᎥᎢ ᏚᏂᎨᏳᏁᏍᎩᏂ ᎠᏂᏧᏣ ᏓᏅᏅᎢ
ᎤᎬᏫᏳᎯᏃ ᎢᏥᏈᏱ, ᏫᏚᏯᏅᎮ ᎠᎾᎵᏍᏕᎵᏍᎩ ᏗᏂᏲᎵ ᎠᎾᏕᎲᏍᎬᎢ ᎠᎴ ᎯᎠ ᏂᏚᏪᏎᎴᎢ, ᎦᏙᏃ ᎾᏍᎩ ᎯᎠ ᏂᏣᏛᏁᎸ, ᎠᏂᏧᏣ ᏓᏅᏅ ᏙᏥᎨᏳᏅ?
ᏗᏂᏲᎵᏃ ᎠᎾᏕᎲᏍᎬ ᎠᎾᎵᏍᏕᎵᏯᎩ ᎯᎠ ᏂᎬᏩᏪᏎᎴ ᏇᎵᏲ, ᏅᏗᎦᎵᏍᏙᏗᏍᎩᏂ ᎠᏂᏧᏏ ᎠᏂᎨᏴ, ᎥᏝ ᎠᏂᎢᏥᏈᏱᏃ ᎠᏁᎯ ᎠᏂᎨᏴ ᏄᎾᏍᏛ ᏱᏄᎾᏍᏗ; ᏗᏅᏂᎦᎵᏍᏗᏳᏰ ᎠᎴ ᏄᎾᏕᏁᎶ ᎠᏲᎵ ᏫᎬᏩᏂᎷᏥᏏ ᏗᏂᏲᎵ ᎠᎾᏕᎲᏍᎬ ᎠᎾᎵᏍᏕᎵᏍᎩ.
ᎾᏍᎩ ᎢᏳᏍᏗ ᎤᏁᎳᏅᎯ ᎣᏍᏛ ᏂᏚᏛᏁᎴ ᏗᏂᏲᎵ ᎠᎾᏕᎲᏍᎬ ᎠᎾᎵᏍᏕᎵᏍᎩ; ᎠᎴ ᏴᏫ ᎤᏂᏁᏉᏤᎢ, ᎠᎴ ᎤᏣᏘ ᏚᎾᎵᏂᎪᏎᎢ.
ᎯᎠᏃ ᏄᎵᏍᏔᏁᎢ, ᎾᏍᎩ ᏗᏂᏲᎵ ᎠᎾᏕᎲᏍᎬ ᎠᎾᎵᏍᏕᎵᏍᎩ ᎤᏁᎳᏅᎯ ᎠᏂᎾᏰᏍᎬ ᎢᏳᏍᏗ, ᎾᏍᎩ ᎤᏁᎳᏅᎯ ᏧᎾᏓᏘᎾᎢ ᏂᏚᏩᏁᎴᎢ.
ᏇᎵᏲᏃ ᏚᏁᏤᎴ ᏂᎦᏛ ᎫᏤᎵ ᏴᏫ, ᎯᎠ ᏄᏪᏎᎢ, ᏫᏂᎥ ᎠᏂᏧᏣ ᎠᎾᏕᎲᏍᎨᏍᏗ ᎡᏉᏂ ᏕᏣᏓᎡᎨᏍᏗ, ᎾᏂᎥᏃ ᎠᏂᎨᏳᏣ ᎤᎾᏁᎳᎩ ᏓᏅᏁᏍᏗ.
ᎵᏫᏃ ᎤᏂᏠᏱ ᎨᏒ ᎠᏍᎦᏯ [ᎠᎻᎳᎻ] ᎵᏫ ᎤᏪᏥ ᎠᎨᏴ [ᏣᎩᏯᏗ] ᎤᏓᏴᏎᎢ.
ᎠᎨᏴᏃ ᎤᏁᎵᏤᎢ, ᎠᎴ ᎠᎫᏣ ᎤᎾᏄᎪᏫᏎᎢ; ᎤᏥᏃ ᎤᎪᎲ ᎤᏬᏚᎯᏳ ᎨᏒ, ᏦᎢ ᎢᏯᏅᏙ ᎤᏩᏍᎦᎴᎢ.
ᎿᏉᏃ ᎤᏟ ᎢᎪᎯᏛ ᎬᏩᏍᎦᎸᏗ ᏂᎨᏒᎾ ᏄᎵᏍᏔᏅ, ᎤᎩᏎ ᏥᏳ ᎢᏳᏍᏗ, ᎦᏄᏯ ᎪᏢᏔᏅᎯ, ᎠᎴ ᏩᏥᎳᎨ ᎠᎴ ᎠᏜ ᎤᏍᏚᏔᏁᎢ, ᎾᎿᏃ ᎤᎸᏁ ᎠᏲᎵ; ᎦᏄᏲᎯᏃ ᎡᏉᏄᎶᏗ ᎤᏁᎢ.
ᎤᏙᏃ ᎢᏅ ᏗᎦᏙᎨᎢ ᎤᏙᎴᎰᎯᏍᏗᏱ ᎤᏚᎵᏍᎨ ᏅᏗᏅᏁᎵᏒᎢ.
ᏇᎵᏲᏃ ᎤᏪᏥ ᎠᎨᏴ ᎤᎷᏤ ᎤᏓᏬᎢᎴ ᎡᏉᏂ; ᎠᏂᎨᏴᏃ ᏧᏅᏏᏓᏍᏗ ᎡᏉᏄᎶᏗ ᎠᎾᎢᏎᎢ; ᎤᎪᎲᏃ ᏥᏳ ᎢᏳᏍᏗ ᎦᏄᏲᎯ ᎤᏅᏎ, ᎠᎨᏴ ᎤᏅᏏᏓᏍᏗ ᏭᏴᏗᏱ.
ᎤᏍᏚᎢᏒᏃ, ᎤᎪᎮ ᎠᏲᎵ; ᎠᎴ ᎬᏂᏳᏉ ᎠᏲᎵ ᏚᏠᏱᎴᎢ. ᎤᏪᏙᎵᏤᏃ, ᎠᎴ ᎯᎠ ᏄᏪᏎᎢ, ᎯᎠ ᎠᏲᎵ ᎠᏂᏡᎷ ᎤᏁᏥ.
ᎤᏙᏃ ᎯᎠ ᏄᏪᏎᎴ ᏇᎵᏲ ᎤᏪᏥ ᎠᎨᏴ, ᏓᎨᏏᎨ ᏮᏓᎬᏯᏅᎡᎵ ᎩᎶ ᎢᏳᏍᏗ ᎠᏈᎷ ᎠᎨᏴ ᎠᏛᎯᏍᏗᏍᎩ, ᎾᏍᎩ ᏣᏛᎯᏍᏓᏁᎯ ᎠᏲᎵᎮ
ᏇᎵᏲᏃ ᎤᏪᏥ, ᎮᎾ, ᎤᏬᏎᎴᎢ. ᎠᏛᏃ ᎤᏪᏅᏎ ᏭᏯᏅᎮ ᎠᏲᎵ ᎤᏥ.
ᏇᎵᏲᏃ ᎤᏪᏥ ᎯᎠ ᏄᏪᏎᎴ ᎠᎨᏴ, ᎯᎠ ᎠᏲᎵ ᎯᏄᎦ, ᎠᎴ ᏍᏆᏛᎯᏍᏓᏁᎸᎭ, ᏓᎬᏯᎫᏴᎡᎵᏃ ᏂᎦᎥ ᏕᏣᎬᏩᎶᏔᏅᎢ. ᎠᎨᏴᏃ ᎠᏲᎵ ᎤᏯᏅᎮ, ᎠᎴ ᎤᏛᎯᏍᏔᏁᎢ.
ᎠᏲᎵᏃᎤᏛᏎᎢ, ᎠᎴ ᎤᏘᏃᎮᎴ ᏇᎵᏲ ᎤᏪᏥ ᎠᎨᏴ, ᎠᎴ ᎾᏍᎩ ᎤᏪᏥ ᏄᎵᏍᏔᏁᎢ, ᎼᏏᏃ ᏕᎤᏬᎡᎢ; ᎠᎴ ᎯᎠ ᏄᏪᏎᎢ, ᏅᏗᎦᎵᏍᏙᏗᎭ ᎠᏱᎯ ᏫᏥᏯᏎᏒᎯ ᏥᎩ.
ᎯᎠᏃ ᏄᎵᏍᏔᏁ ᎾᎯᏳᎢ, ᎾᏍᎩ ᎼᏏ ᎿᏉ ᎤᏛᏅ ᏄᎵᏍᏔᏅ, ᎠᎾᎵᏅᏟ ᏚᏩᏛᎲᏎᎢ, ᎠᎴ ᏚᎧᎿᏁ ᎦᎨᏛ ᏂᎨᏂᎾᏕᎬᎢ; ᎤᎪᎮᏃ ᎢᏥᏈᏱ ᎡᎯ ᎠᏈᎷ ᎠᏏ ᎠᎾᎵᏅᏟ ᎢᎦᎵᎥᏂᎮᎢ.
ᏚᎧᎿᏂᏙᎴᏃ, ᎠᎴ ᎤᏙᎴᎰᏒ ᎩᎶ ᏁᏙᎲᎾ ᎨᏒ, ᎤᎴ ᎢᏥᏈᏱ ᎡᎯ, ᎠᎴ ᏃᏳᎯ ᎤᏩᏍᎦᎸᏁᎢ. ᎼᏏ ᏔᎵᏁ ᎤᏬᏪᎳᏅᎯ 2
ᎤᎩᏨᏛᏃ ᎢᎤᏄᎪᏨ, ᎬᏂᏳᏉ ! ᎠᏂᏔᎵ ᎠᏂᏍᎦᏯ ᎠᏂᏈᎷ ᎠᎾᎵᎮᎢ; ᎤᏣᏘᏂᏃ ᎢᏳᏛᏁᎸᎯ ᎯᎠ ᏄᏪᏎᎴᎢ, ᎦᏙᏃ ᎢᎯᎵᎥᏂᎭ ᎢᏍᏓᎵᎢ.
ᎯᎠᏃ ᏄᏪᏎᎢ, ᎦᎪ ᏣᎬᏫᏳᎯ ᎠᎴ ᏗᏍᎩᏳᎪᏓᏁᎯ ᏣᎧᏅᎮ ᏥᎪ ᏍᎩᎯᏍᏗᏱ ᎭᏓᏅᏖᎭ, ᎾᏍᎩᏯ ᏂᏴᏁᎸ ᎯᎸ ᎢᏥᏈᏱ ᎡᎯᎮ ᎼᏏᏃ ᎤᏍᎦᎴᎢ, ᎠᎴ ᎯᎠ ᏄᏪᏎᎢ, ᎠᏎ Ꭷ ᎤᎾᏛᎦᏅ ᎯᎠ.
ᏇᎵᏲᏃ ᎾᏍᎩ ᎯᎠ ᎤᏛᎦᏅ ᎤᏲᎴ ᎤᎯᏍᏗᏱ ᎼᏏ. ᎠᏎᏃ ᎼᏏ ᎤᏓᏅᎡᎴ . ᏇᎵᏲ, ᎠᎴ ᎻᏗᏂᏱ ᏭᏕᏁᎢ: ᎠᎹᏃ ᎠᏢᏗᏱ ᎠᏔᎴᏒ ᎾᎥ ᎤᏪᏁᎢ.
ᎠᏥᎸᏃ-ᎨᎶᎯ ᎻᏗᏂᏱ ᎡᎯ, ᎦᎵᏉᎩ ᎠᏁᎮ ᏧᏪᏥ ᎠᎾᏛ: ᎤᏂᎷᏤᏃ ᎠᎴ ᎠᎹ . ᎤᏂᏢᎮᎢ, ᎠᎴ ᏥᏳ ᏚᏂᎧᎵᎴᎢ, ᎤᏂᏙᏓ ᏧᏤᎵ ᎠᏫ ᎠᎹ ᏓᎾᏗᏔᏍᏗᏍᎨᎢ.
ᎠᏫᏃ ᏗᏂᎦᏘᏯ ᎤᏂᎷᏤ ᎠᎴ ᏚᏂᎨᎯᏙᎴᎢ; ᎠᏎᏃ ᎼᏏ ᏚᎴᏁ ᎠᎴ ᏚᏍᏕᎸᎮᎢ, ᎠᎴ ᎠᎹ ᏚᏗᏔᏍᏔᏁ ᏧᎾᏤᎵ ᎠᏫ.
ᎤᏂᏙᏓᏃ ᎷᏫᎵ ᎤᏂᎷᏤᎸ, ᎦᏙ ᏓᎦᎵᏍᏙᏓ ᏂᎠᏞᎦ ᎥᏥᎷᎩ ᎪᎯ ᎢᎦ, ᏚᏬᏎᎴᎢ.
ᎯᎠᏃ ᏄᏂᏪᏎᎢ, ᎢᏥᏈᏱ ᎡᎯ ᎣᏗᏓᎴᏒ ᎪᎦᏕᏯᏙᏗᏍᎬ ᎠᏫ-ᏗᏂᎦᏘᏯ, ᎠᎴ ᎤᏣᏛ ᎠᎹ ᎣᎩᏢᎡᎸᎩ, ᎠᎴ ᏚᏗᏔᏍᏔᏅ ᎠᏫ ᏑᎾᏓᏡᎩ.
ᎯᎠᏃ ᏂᏚᏪᏎᎸᎩ ᏧᏪᏥ, ᎭᏢᏃ ᎡᏙᎭᎮ ᎦᏙᏃ ᏛᎡᏥᎧᏯ ᎠᏍᎦᏯᎮ ᏪᏥᏯᏅ, ᎠᎵᏍᏓᏴᏅᎭ.
ᎼᏏᏃ ᎼᏏ ᎤᏰᎸᏁ ᎾᏍᎩ ᎠᏍᎦᏯ ᎦᏁᎸ ᎤᏕᏗᏱ; ᎠᏍᎦᏯᏃ ᏥᏉᎳ ᎤᏪᏥ ᎠᏛ ᎤᏪᎧᏁᎴ ᏱᏏ.
ᎠᎫᏣᏃ ᎤᎾᏄᎪᏫᏎᎢ, ᎼᏏᏃ ᎦᏐᎻ ᏚᏬᎡᎢ; ᎯᎠᏕᏰᏃ ᏄᏪᏎᎢ, ᏅᎩᎦᏔᎲᎾ ᎨᏒᎩ ᏅᏩᎾᏓᎴ ᎤᎾᏤᎵᎪᎯ.
ᎯᎠᏃ ᏄᎵᏍᏔᏁ ᎢᎸᎯᏳ ᎢᏴᏛ,ᎾᏍᎩ ᎢᏥᏈᏱ ᎡᎯ ᎤᎬᏫᏳᎯ ᎤᏲᎱᏎᎢ. ᎢᏏᎵᏃ ᏧᏪᏥ ᎤᏂᎵᏰᏗᏍᎨ ᏅᏗᎦᎵᏍᏙᏗᏍᎨ ᎠᎩᎵᏯ ᏄᎾᏛᏅᎢ, ᎠᎴ ᏚᎾᏠᏱᎴᎢ; ᏓᎾᏠᏱᎲᏃ ᎤᎵᏌᎳᏓᏁ ᎤᏁᎳ ᏅᎯᏱ ᎢᏴᏛ, ᎾᏍᎩ ᎠᎩᎵᏯ ᏄᎾᏛᏅ ᏅᏗᎦᎵᏍᏙᏗᏍᎨᎢ.
ᎤᏁᎳᏅᎯᏃ ᏚᏛᎦᏁᎴ ᎤᏂᎵᏰᏗᏍᎬᎢ, ᎠᎴ ᎤᏅᏓᏕ ᎧᏃᎮᏛ ᏚᎾᏠᎯᏍᏔᏅ ᎡᏆᎭᎻ, ᎠᎴ ᎡᏏᎩ, ᎠᎴ ᏤᎦᏈ.
ᎤᏁᎳᏅᎯᏃ ᏚᎧᎿᏁ ᎢᏏᎵ ᏧᏪᏥ, ᎠᎴ ᎤᏁᎳᏅᎯ ᏚᏬᎵᏤᎢ.
ᎾᏍᎩᏃ ᎨᏏ ᏓᎦᏘᏰ ᎤᎿᏥ Ꮵ“Ꮆ ᎻᏗᏂᏱ ᎡᎯ ᎠᏥᏏᎸ-ᎨᎶᎯ ᏧᏤᎵ ᎠᏫ; ᎢᎾᎨᏃ ᎨᏒ ᏂᏚᏘᏅᏍᏔᏁ ᎠᏫ, ᎠᎴ ᏭᎷᏤ ᎤᏁᎳᏅᎯ ᎤᏤᎵ ᎣᏓᎸ, ᎾᏍᎩ ᎰᎵᏈ ᏚᏙᎥᎢ.
ᏗᎧᎿᏩᏗᏙᎯᏃ ᏱᎨᏩ ᎤᏤᎵᎦ ᎬᏂᎨᏒ ᏄᏛᏁᎴ ᎠᏥᎸ ᎠᏓᏪᎵᎩᏍᎬ ᎤᏪᏲᏓᏛ ᎠᏰᎵ; ᏚᎧᎿᏁᏃ, ᎠᎴ ᎬᏂᏳᏉ ᎤᏪᏲᏓᏛ ᎤᏥᏍᏞᎢ, ᎤᏪᏲᏓᏛᏃ ᎥᏝ ᏳᎪᏁᎢ.
ᎼᏏᏃ ᎯᎠ ᏄᏪᏎᎢ, ᏓᎦᎪᎸᏏᎾᏗ, ᎠᎴ ᏮᏓᎦᎦᏔᏂ ᎯᎠ ᎾᏍᎩ ᎤᏍᏆᏂᎪᏗ ᎠᎪ- ᏩᏛᏗ, ᎾᏍᎩ ᏅᏗᎦᎵᏍᏙᏗᏍᎬ ᎤᏪᏲᏓᏛ ᏄᎪᏅᎾ ᎨᏒᎢ.
ᏱᎰᏩᏃ ᎤᎪᎲ ᎤᎪᎸᏒ ᎾᏍᎩ ᎤᎦᏙᏗᏱ, ᎤᏁᎳᏅᎯ ᏧᏯᏅᎮ ᏧᏓᎴᏁ ᎤᏪᏲᏓᏛ ᎠᏰᎵ, ᎠᎴ ᎯᎠ ᏅᏧᏪᏎᎢ, ᎼᏏ, ᎼᏏ. ᎯᎠᏃ ᏄᏪᏎ ᏏᏏ, ᎠᏂ ᎨᏙᎭ.
ᎤᏁᎳᏅᎯᏃ ᎯᎠ ᏄᏪᏎᎢ, ᏞᏍᏗ ᎠᏂ ᎾᎥ ᏣᎷᏨᎩ; ᏔᎳᏑᎳᎩ, ᎠᏂᏰᏃ ᎯᏙᎬ ᎦᎸᏉᏗᏳ ᎦᏙᎯ.
ᎠᎴᏬ ᎯᎠ ᏄᏪᏎᎢ, ᎠᏴ ᎤᏁᎳᏅᎯ ᏣᏙᏓ ᎤᏤᎵᎦ, ᎤᏁᎳᏅᎯ ᎡᏘᏆᎭᎻ ᎤᏤᎵᎦ, ᎤᏁᎳᏅᎯ. ᎡᏏᎩ ᎤᏤᎵᎦ, ᎠᎴ ᎤᏁᎳᏅᎯ ᏤᎦᏈ ᎤᏤᎵᎦ. ᎼᏏᏃ ᎤᏩᏍᎦᎳᏁ ᎤᎧᏛᎢ; ᎠᏍᎦᎢᎮᏰᏃ ᎤᏁᎳᏅᎯ ᏧᎧᏃᏗᏱ.
ᏱᎰᏩᏃ ᎯᎠ ᏄᏪᏎᎢ. ᎤᏙᎯᏳᎯᏯ ᎠᎩᎪᎲ ᎤᏲ ᏄᎾᏛᎾᏕᎬ ᏗᏆᏤᎵ ᏴᏫ ᎢᏥᏈ ᏣᏁᎭ, ᎠᎴ ᎠᏆᏛᎦᏅ ᏓᎾᏠᏱᎲᎢ, ᏅᏗᎦᎵᏍᏙᏗᏍᎬ ᎬᏩᏂᏅᏫᏍᏔᏂᏙᎯ ᏂᎬᏩᏅᎿᏕᎬᎢ; ᏥᎦᏔᎭᏰᏃ ᎠᏂᎩᎵᏲᎬᎢ.
ᎠᎴ ᎠᏆᏠᎠᏏᎸ ᎦᏥᏳᏓᎴᏏᎸ ᎢᏥᏈᏱ ᎠᏁᎯ ᏕᎬᏩᏂᎾᏝᎥᎢ, ᎠᎴ ᎾᎿ ᎦᏙᎯ ᏗᎦᏥᏯᎧᎲᏍᏗᏱ, ᏫᏗᎦᏥᏯᎪᏙᏱ ᎣᏒ ᎠᎴ ᎡᏉᎯᏳ ᎦᏙᎯ, ᎾᎿ ᎦᏙᎯ ᎤᏅᏗ ᎠᎴ ᏩᏚᎵᏏ ᏕᎦᎶᎴᎬᎢ; ᎾᎿ ᏓᏂᏁᎸ ᎠᏂᎨᎾᏂ, ᎠᎴ ᎠᏂᎯᏗ, ᎠᎴ ᎠᏂᎡᏖᏂ, ᎠᎴ ᎠᏂᏇᎵᏥ, ᎠᎴ ᎠᏂᎯᏫ, ᎠᎴ ᎠᏂᏥᏊᏏ.
ᎿᏉᏃ ᎬᏂᏳᏉ, ᏓᏂᏴᎬᎢ ᎢᏏᎵ ᏧᏪᏥ ᎠᎩᎷᏤᎸ; ᎠᎴ ᎾᏍᏉ ᎠᎩᎪᎲ ᎠᏂᎩᎵᏲᎬ ᎾᏍᎩ ᎢᏥᏈ ᎠᏁᎯ ᎬᏩᏂᎩᎵᏲᎢᏍᏗᏍᎬᎢ.
ᎿᏉᏃ Ꭷ, ᏓᎬᏅᏏ ᏇᎵᏲ ᏧᏬᎸᎢ, ᎾᏍᎩ ᏗᏆᏤᎵ ᏴᏫ ᎢᏏᎵ ᏧᏪᏥ ᏙᏘᎸᎪᏫᏍᏗᏱ ᎢᏥᏡᏱ.
ᎼᏏᏃ ᎯᎠ ᏄᏪᏎᎴ ᎤᏁᎳᏅᎯ, ᎦᎪ ᎠᏴ, ᎾᏍᎩ ᏰᎵ ᏇᎵᏲ ᏫᎦᏥᎷᏤᏗ, ᎠᎴ ᏰᎵ ᎢᏏᎵ ᏧᏪᏥ ᏂᏙᏓᎦᏥᏄᎪᎾᏍᏗᏱ ᎢᏥᏈᏱ?
ᎯᎠᏃ ᏄᏪᏎᎢ, ᎠᏴᏍᎩᏂ ᏓᎬᏍᏓᏩᏕᏏ; ᎯᎠᏃ ᎾᏍᎩ ᏣᏙᎴᎰᎯᏍᏙᏗ ᎨᏎᏍᏗ ᎠᏴ ᎬᏅᎡᎯ ᎨᏒᎢ; ᎿᏉ ᏴᏫ ᏙᏘᏄᎪᏫᏒᎭ ᎢᏥᏈᏱ, ᎠᏂ ᎣᏓᎸ ᎤᏁᎳᏅᎯ. ᎡᏣᏓᏙᎵᏍᏓᏁᎮᏍᏗ.
ᎼᏏᏃ ᎯᎠ ᏄᏪᏎᎴ ᎤᏁᎳᏅᎯ, ᎬᏂᏳᏉ, ᏫᎦᏥᎷᏤᎸ ᎢᏏᎵ ᏧᏪᏥ, ᎠᎴ ᎯᎠ ᏂᎦᏥᏪᏎᎸᎭ, ᎤᏁᎳᏅᎯ ᏗᏥᎦᎵᎨ ᎤᎾᏤᎵᎦ ᏗᎩᏅᏒ ᎢᏨᎷᏤᏗᏱ; ᎯᎠᏃ ᏂᎬᎩᏪᏎᎸᎭ, ᎦᏙ ᏕᎤᏙᎠ? ᎦᏙ ᏓᎦᏥᏲᏎᎵ?
ᎤᏁᎳᏅᎯᏃ ᎯᎠ ᏄᏪᏎᎴ ᎼᏏ, ᎠᏴᎨᎠ ᏥᎨᎠ; ᎯᎠᏃ ᏄᏪᏎᎢ: ᎯᎠ ᏂᎩᏪᏎᎸᎭ ᎢᏏᎵ ᏧᏪᏥ, ᎠᏴᎨᎠ ᏗᎩᏅᏒ ᎢᏨᎷᏤᏗᏱ.
ᎤᏁᎳᏅᎯᏃ ᎾᏍᏉ ᎯᎠ ᏄᏪᏎᎴ ᎼᏏ, ᎯᎠ ᏂᎩᏪᏎᎸᎭ ᎢᏏᎵ ᏧᏪᏥ; ᏱᎰᏩ, ᏗᏥᎦᏴᎵᎨ ᎤᎾᏤᎵ ᎤᏁᎳᏅᎯ, ᎤᏁᎳᏅᎯ ᎡᏆᎭᎻ ᎤᏤᎵᎦ, ᎤᏁᎳᏅᎯ ᎡᏏᎩ ᎤᏤᎵᎦ, ᎠᎴ ᏤᎦᏈ ᎤᏤᎵᎦ ᎤᏁᎳᏅᎯ, ᏗᎩᏅᏒ ᎢᏨᎷᏤᏗᏱ; ᎾᏍᎩ ᎯᎠ ᏄᏍᏗ ᏓᏆᏙᎥ ᏂᎪᎯᎸᎢ, ᎠᎴ ᎾᏍᎩ ᎯᎠ ᏄᏍᏕᏍᏗ ᎥᏆᏅᏓᏗᏍᏙᏗ ᏂᏓᎾᏓᏁᏟᏴᏏᏒ ᏂᎪᎯᎸᎢ.
ᎮᎾ ᎠᎴ ᏫᏗᎩᎳᏫᏛ ᏧᎾᏛᏐᏅᎯ ᎢᏏᎵ ᏧᎾᏤᎵᎦ, ᎠᎴ ᎯᎠ ᏂᎩᏪᏎᎸᎭ, ᏱᎰᏩ, ᎤᏁᎳᏅᎯ ᏗᏥᎦᏴᎵᎨ ᎤᎾᏤᎵᎦ, ᎤᏁᎳᏅᎯ ᎡᏆᎭᎻ ᎤᏤᎵᎦ, ᎡᏏᎩ ᎤᏤᎵᎦ, ᎠᎴ ᏤᎦᏈ ᎤᏤᎵᎦ, ᎬᏂᎨᏒ ᎾᏆᏛᏁᎸᎩ, ᎯᎠ ᎾᎩᏪᏎᎸᎩ, ᎤᏙᎯᏳᎯᏯ ᎢᏨᏯᎦᏔᏅᏒᎩ, ᎠᎴ ᎠᎩ ᎪᎲ ᏁᏨᎾᏕᎬ ᎢᏥᏡᏱ:
ᎠᎴ ᎯᎠ ᏥᎾᎩᏪᏒᎩ, ᏓᏨᏳᏓᎴᏏ ᎡᏥᎩᎵᏲᎢᏍᏗᏍᎬ ᎢᏥᏈᏱ, ᏫᏙᏓᏨᏯᏘᏃᎵ ᎦᏓ ᎤᏂᎲ ᎠᏂᎨᎾᏂ, ᎠᎴ ᎠᏂᎯᏗ, ᎠᎴ ᎠᏂᎡᎼᏂ, ᎠᎴ ᎠᏂᏇᎵᏥ, ᎠᎴ ᎠᏂᎯᎧ, ᎠᎴ ᎠᏂᏥᏊᏏ, ᎾᎿ ᎦᏙᎯ ᎤᏅᏗ ᎠᎴ ᏩᏚᎵᏏ ᏕᎦᎶᎴᎬᎢ.
ᎠᎴ ᏓᎨᏣᏛᏓᏍᏓᏁᎵ ᎯᏁᎬᎢ; ᎠᎴ ᏂᎯ, ᏧᎾᏛᏐᏅᎯᏃ ᎢᏏᎵ ᏧᎾᏤᎵᎦ ᎢᏤᎮᏍᏗ ᏪᏥᎷᏤᎸᎭ ᎤᎬᏫᏳᎯ ᎢᏥᏈᏱ ᎡᎯ, ᎯᎠᏃ ᏁᏥᏪᏎᎸᎭ, ᏱᎰᏩ ᎤᏁᎳᏅᎯ ᎠᏂᏡᎷ ᎤᎾᏤᎵᎦ ᏙᎦᏠᏒᎩ; ᎿᏉᏃ ᎢᏨᏔᏲᏎᎭ ᏍᎩᏯᎵᏍᎪᎸᏓᏁᏗᏱ ᎣᎦᏂᎩᏍᏗᏱ ᏦᎢ ᏧᏒᎯᏛ ᎡᏅᏍᏗ ᎢᏴᏛ Ꭰ ᎢᎾᎨᎢ, ᎠᏥᎸ ᎣᏤᎴᏗᏱ ᏱᎰᏩ ᎤᏁᎳᏅᎯ ᎣᎦᏤᎵᎦ.
ᎠᎴ ᎠᏴ ᏥᎦᏔᎭ ᎤᎬᏫᏳᎯ ᎢᏥᏈ ᎤᏤᎵᎦ ᎥᏝ ᏴᏓᎪᎯᏳᏂ ᎢᏤᏅᏍᏗᏱ, ᎥᏝ ᎾᏍᏉ ᎤᎵᏂᎩᏛ ᎤᏬᏰᏂ ᎬᏔᏅᎯ ᎨᏒᎢ.
ᏓᎦᏎᎵᎢᏔᏂᏃ, ᎠᎴ ᏓᏥᏴᏂᏍᏔᏂ ᎢᏥᏈ ᏂᎦᏗᏳ ᎤᏍᏆᏂᎪᏗ ᎠᏆᏤᎵ ᎾᎿ ᎠᏰᎵ ᏥᏙᏛᎩᎸᏫᏍᏓᏁᎵ; ᎣᏂᏃ ᏓᎪᎯᏳᏂ ᎢᏤᏅᏍᏗᏱ.
ᎠᎴ ᏓᎦᏥᏯᎵᏍᎪᎸᏓᏁᎵ ᎯᎠ ᏴᏫ ᎣᏏᏳ ᎬᏩᏂᏰᎸᏗᏱ ᎢᏥᏈᏱ ᎠᏁᎯ; ᎾᏍᎩᏃ ᎯᎠ ᏅᏓᎦᎵᏍᏔᏂ, ᎾᏍᎩ ᎿᏉ ᎢᏣᏓᏅᏒᎭ, ᎥᏝ ᎠᏒᎭ ᎢᏤᏅᏍᏗ ᏱᎨᏎᏍᏗ
ᎾᏂᎥᏍᎩᏂ ᎠᏂᎨᏴ ᏧᎾᏙᎸᏒᏗ ᎨᏎᏍᏗ ᎾᎥ ᎢᏧᎾᏓᎵ, ᎠᎴ ᎡᏙᎯ ᎾᎿ ᏓᏂᏁᎸ ᎤᏬᎵ, ᎠᏣᏅᎩ ᎠᏕᎸ ᎤᏁᎬ, ᎠᎴ ᎠᏣᏅᎩ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎠᎴ ᏗᏄᏬ; ᏧᎾᏣᏅᏙᏗᏃ ᎨᏎᏍᏗ ᏗᏤᏥ ᎠᏂᏍᎦᏯ, ᎠᎴ ᏗᏤᏥ ᎠᏂᎨᏴ; ᎠᎴ ᏗᏥᎾᏌᏗ ᎨᏎᏍᏗ ᎢᏥᏈᏱ ᎠᏁᎯ.
ᎼᏏᏃ ᏗᎤᏁᏤ ᎯᎠ ᏄᏪᏎᎢ. ᎠᏎᏃ ᎬᏂᏳᏉ ᎥᏝ ᏴᎦᎬᏉᎯᏳᎲᎦ, ᎠᎴ ᎥᏝ ᏴᎬᎾᏛᏓᏍᏓ ᏥᏁᎬᎢ; ᎯᎠᏰᏃ ᏅᏛᏂᏪᏏ, ᏱᎰᏩ ᎥᏝ ᎬᏂᎨᏒ ᏱᏂᏣᏛᏁᎸ.
ᏱᎰᏩᏃ ᎯᎠ ᏄᏪᏎᎴᎢ, ᎦᏙ Ꮎ ᏥᎶᏒᎦᎳ? ᎯᎠᏃ ᏄᏪᏎᎢ, ᎠᏙᎳᏅᏍᏗ.
ᎯᎠᏃ ᏄᏪᏎᎢ, ᎡᎳᏗ ᎯᏗᎦ. ᎡᎳᏗᏃ ᎤᏕᎢ, ᎠᎴ ᎢᎾᏛ ᏄᎵᏍᏔᏁᎢ: ᎼᏏᏃ ᎤᎵᏘᏒᎴᎢ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎭᏙᏯᏅᎯᏛ ᎠᎴ ᎯᏂᏓᏂᏴ. ᎤᏙᏯᏅᎯᏕᏃ ᎠᎴ ᎤᏂᏴᎮᎢ, ᎠᏙᎳᏅᏍᏗᏃ ᏄᎵᏍᏔᏁ ᎤᏒᎦᎸᎢ.
ᎾᏍᎩ ᎤᏃᎯᏳᏗᏱ ᎾᏍᎩᏱᎰᏩ ᎤᏁᎳᏅᎯ ᏧᏂᎦᏴᎵᎨ ᎤᎾᏤᎵᎦ ᎬᏂᎨᏒ ᏂᏣᏛᏁᎸᎢ, ᎤᏁᎳᏅᎯ ᎡᏆᎭᎻ ᎤᏤᎵᎦ, ᎤᏁᎳᏅᎯ ᎡᏏᎩ ᎤᏤᎵᎦ, ᎠᎴ ᎤᏁᎳᏅᎯ ᏤᎦᏈ ᎤᏤᎵᎦ.
ᏱᎰᏩᏃ ᎾᏍᏉ ᎯᎠ ᏄᏪᏎᎴᎢ, ᏦᏰᏂᏃ ᎯᏁᏥᏱ ᎯᏄᏴᏓ. ᎤᏬᏰᏂᏃ ᎦᏁᏥᏱ ᎤᏄᎬᏔᏁᎢ: ᎤᏄᏴᏕᏒᏃ, ᎬᏂᏳᏉ ᎤᏬᏰᏂ ᎠᏓᏰᏍᎨᎢ, ᎥᏃᏥ ᏥᏄᏍᏗ ᎾᏍᎩᏯ ᏄᏍᏕᎢ.
ᎯᎠᏃ ᏄᏪᏎᎴᎢ , ᏦᏰᏂ ᏔᎵᏂ ᏥᎯᏄᏴᏓ ᎯᏁᏥᏱ; ᎤᏬᏰᏂᏃ ᏔᎵᏁ ᎤᏄᏴᏔᏁ ᎦᏁᏥᏱ, ᎠᎴ ᎤᏄᏴᏕᏎ ᏔᎵᏁᎢ; ᎠᎴ ᎬᏂᏳᏉ ᎤᏓᏁᏟᏴᏛ ᎢᎨᏎᎢ, ᎾᏍᎩᏯ ᏐᎢ ᎤᏇᏓᎸᎢ.
ᎯᎠᏃ ᏅᏓᎦᎵᏍᏔᏂ ᎾᏍᎩ ᏂᎨᏦᎯᏳᏅᎾ ᎢᎨᏎᏍᏗ, ᎠᎴ ᏄᎾᏛᏓᏍᏔᏅᎾ ᎢᎨᏎᏍᏗ ᎢᎬᏱᏱ ᎤᏰᎸᏛ ᏕᎯᎾᏄᎪᏫᏎᎸᎢ, ᏛᏃᎯᏳᏂ ᏔᎵᏁ ᎤᏰᎸᏛ ᏕᎯᎾᏄᎪᏫᏎᎸᎢ.
ᎠᎴ ᎯᎠ ᏅᏓᎦᎵᏍᏔᏂ, ᎢᏳᏃ ᎾᏃᎯᏳᎲᏍᎬᎾ ᎢᎨᏎᏍᏗ ᎯᎠ ᎾᏍᎩ ᏔᎵ ᏕᎤᏰᎸᏛᎢ, ᎠᎴ ᎯᏁᎬ ᏂᎨᏣᏛᏓᏍᏓᏁᎲᎾ ᎢᎨᏎᏍᏗ, ᎿᏉ ᎠᎹ ᎡᏉᏂ ᏩᏢᏛ ᏣᏁᎩᏍᏗ ᎨᏎᏍᏗ, ᎠᎴ ᏫᏣᏨᏗ ᎨᏎᏍᏗ ᎤᎧᏲᏛᎯ ᎨᏒᎢ; ᎠᎹᏃ ᎾᏍᎩ ᎡᏉᏂ ᏫᏣᏢᏛ ᎬᎩ ᎢᏳᎵᏍᏙᏗ ᎨᏎᏍᏗ ᎤᎧᏲᏛᎯ ᎨᏒᎢ.
ᎼᏏᏃ ᎯᎠ ᏄᏪᏎᎴ ᏱᎰᏩ; ᎠᏆᏤᎵ ᏣᎬᏫᏳᎯ, ᎥᏝ ᏱᏥᏏᎾᎯ ᎠᎩᏬᏂᎯᏍᏗᏱ, ᎥᏝ ᏧᏩᎫᏔᏅᏒᎢ, ᎠᎴ ᎦᎯᏁᏤᎸᎯ ᎯᏅᏏᏓᏍᏗ ᏅᏓᎬᏩᏓᎴᏅᏛ; ᎦᏂᎵᏨᏍᎩᏂ ᎠᎩᏬᏂᎯᏍᏗᏱ, ᎠᎴ ᎤᏍᎦᏃᎸ ᏥᏃᏓᏛᎢ.
ᏱᎰᏩᏃ ᎯᎠ ᏄᏪᏎᎴᎢ, ᎦᎪ ᎤᏬᏢᎾᏁᎴ ᎠᎰᎵ ᏴᏫ? ᎠᎴ ᎦᎪ ᎪᏢᏍᎪ ᎤᏩᎨᏫ, ᎠᎴ ᏧᎵᎡᎾ, ᎠᎴ ᎠᎪᏩᏗᏍᎩ, ᎠᎴ ᏗᎨᏫ? ᏝᏍᎪ ᎠᏴ, ᏱᎰᏩ?
Ꭷ! ᎾᏍᎩ ᎢᏳᏍᏗ ᎮᎾ, ᎠᏴᏃ ᏙᏓᏥᎧᎿᏩᏗᏙᎵ ᎯᎰᎵ, ᎠᎴ ᎬᏰᏲᎲᏍᎨᏍᏗ ᎢᏣᏪᏍᏗᏱ.
ᎯᎠᏃ ᏄᏪᏎᎢ, ᏣᎬᏫᏳᎯ ᎠᏆᏤᎵᎦ, ᎬᏍᏗᏰᏗᎭ ᏣᏓᏅᏍᏗᏱ ᎯᎠᏉ ᎮᎵᏒ ᎾᏍᎩᏉ ᎯᏅᏍᏗᏱ.
ᏱᎰᏩᏃ ᎤᎿᎸᏤᎴ ᎼᏏ; ᎠᎴ ᎯᎠ ᏄᏪᏎᎢ; ᏝᏍᎪ ᎡᎳᏂ ᎠᎵᏫ ᏗᏍᏓᏓᏅᏟ ᏱᎩ? ᏥᎦᏔᎭ ᎣᏏᏳ ᎬᏩᏬᏂᎯᏍᏗ ᎨᏒ ᎾᏍᎩ. ᎠᎴ ᎾᏍᏉ ᎬᏂᏳᏉ ᏙᏗᏣᏠᏎᏅ; ᏣᎪᎲᏃ ᎣᏍᏛ ᎤᏰᎸᏎᏍᏗ ᏧᏓᏅᏛᎢ.
ᎯᏬᏁᏔᏅᏃ ᎠᎴ ᎯᏁᎸᎭ ᎢᏳᏪᏍᏗᏱ; ᎠᏴᏃ ᏙᏓᏥᎦᎿᏩᏗᏙᎵ ᎯᎰᎵ, ᎠᎴ ᎾᏍᎩ ᎠᎰᎵ, ᎠᎴ ᏓᏍᏛᏰᏲᏂ ᎢᏍᏓᏛᏁᏗᏱ.
ᎾᏍᎩᏃ ᏣᏬᏂᎯᏎᎯ ᎨᏎᏍᏗ ᏕᎯᏬᏁᏗᏍᎬ ᏴᏫ; ᎠᎴ ᎯᎠ ᏅᏓᎦᎵᏍᏔᏂ, ᎾᏍᎩ ᎯᎰᎵ ᎾᏍᎩᏯ ᎨᏎᏍᏗ, ᏂᎯᏃ ᎤᏁᎳᏅᎯ ᎤᏤᎵ ᎾᏍᎩᏯ ᎨᏎᏍᏗ.
ᎯᎠᏃ ᎠᏙᎳᏅᏍᏗ ᎯᏁᏒᎭ ᎾᏍᎩᏃ ᎬᏗ ᎤᏍᏆᏂᎪᏗ ᏕᏣᎸᏫᏍᏓᏁᎮᏍᏗ.
ᎼᏏᏃ ᎤᏪᏅᏎ ᎠᎴ ᏭᏨᏎ Ꮵ“Ꮆ ᎤᎾᏥ ᏗᎦᏁᎸᎢ, ᎠᎴ ᎯᎠ ᏄᏪᏎᎴᎢ, ᎬᏔᏲᏎᎭ ᎤᏁᎳᎩ ᏍᏇᎵᏎᏗᏱ ᎥᎠᏩᏨᏍᏗᏱ ᎣᏣᎵᏅᏟ ᏗᏁᎲ ᎢᏥᏈᏱ, ᎠᎴ ᏩᎩᎦᏛᏂᏓᏍᏗᏱ ᎠᏏ ᏓᏅᏅ ᎠᎴ ᏂᏓᏅᏅᎾ ᎨᏎᏍᏗ. Ꮵ’ᎶᏃ ᎯᎠ ᏄᏪᏎᎴ ᎼᏏ, ᎮᎾ ᏅᏩᏙᎯᏯᏛ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎻᏗᏂᏱ, ᎮᎾ ᎢᏥᏈᏱ ᏫᎮᏓ; ᏂᎦᏛᏰᏃ ᎠᏂᏍᎦᏯ ᎲᏅ ᏥᎨᏣᏲᏎᎲᎩ ᏚᏂᏲᎱᏒ.
ᎼᏏᏃ ᏚᏘᏅᏎ ᎤᏓᎵᎢ ᏧᏪᏥ, ᏗᎦᎵᎠᏅᎯᏛᏃ ᏐᏈᎵᎯ ᏚᎩᎸᏔᏁᎢ, ᎠᎴ ᎢᏥᏡᏱ ᏔᎵᏁ ᏭᎶᏎᎢ. ᎼᏏᏃ ᎤᏁᎳᏅᎯ ᎤᏤᎵ ᎠᏙᎳᏅᏍᏗ ᎤᏪᏅᏎᎢ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎢᎮᏒ ᎢᏥᏈᏱ ᏫᎯᎶᏒᎭ, ᎠᏎ ᎤᏍᏆᏂᎪᏗ ᏗᏣᎸᏫᏍᏓᏁᏗ ᎨᏎᏍᏗ ᏇᎵᏲ ᎠᎦᏔᎲ ᎾᏍᎩ ᎬᏯᏒᎦᎶᏔᏅᎯ ᏥᎩ; ᎠᏎᏃ ᏓᏥᏍᏓᏱᏕᎵ ᎤᎾᏫ, ᎾᏍᎩ ᏧᏲᎯᏍᏗᏱ ᏂᎨᏒᎾ ᏴᏫ.
ᎯᎠᏃ ᏄᏪᏎᎸᎭ ᏇᎵᏂ, ᏱᎰᏩ ᎯᎠ ᏂᎦᏪᎭ, ᎢᏏᎵ ᎠᏴ ᎠᏇᏥ, ᎢᎬᏱᏱ ᎡᎯ ᎠᏇᏥ.
ᎯᎠᏃ ᏂᎬᏪᏎᎭ, ᏘᏲᎯ ᎠᏇᏥ, ᎠᏴ ᎪᎱᏍᏗ ᎠᏆᏛᏁᏗᏱ. ᎢᏳᏃ ᎢᏣᎨᏳᏅᎭ ᏘᏲᎯᏍᏗᏱ, ᎬᏂᏳᏉ ᎠᏴ ᏓᏥᎵ ᏤᏥ, ᎢᎬᏱᏱ ᎡᎯ ᏤᏥ.
ᎠᏃ ᏄᎵᏍᏔᏁ ᏩᎾᎢᏒ ᏗᏒᏍᏗᏱ ᎠᏓᏁᎸᎢ, ᏱᎰᏩ ᏚᏠᏎᎢ, ᎠᎴ ᎤᏲᎴ ᎤᎯᏍᏗᏱ.
ᎿᏉᏃ ᏥᏉᎳ ᎠᏰᎳᏍᏗ ᎤᏴᎮᎢ, ᎠᎴ ᎤᎱᏍᏕᏎᎴ ᎤᏪᏥ ᎠᏧᏣ, ᎠᎴ ᏚᎳᏍᎬ ᏭᏓᎢᏅᏎᎢ, ᎠᎴ ᎯᎠ ᏄᏪᏎᎢ, ᎤᏙᎯᏳᎯᏯ ᎯᎩᎰᎭ ᏍᎩᏰᎯ.
ᎾᏍᎩᏃ ᎿᏉ ᏚᏲᏎᎢ; ᎿᏉᏃ [ᏥᏉᎳ] ᎯᎠ ᏄᏪᏎᎢ, ᎯᎩᎬᎭ ᎾᎮ ᏍᎩᏰᎯ ᏅᏗᎦᎵᏍᏙᏗᎭ ᎠᎱᏍᏕᏍᏗ ᎨᏒᎢ.
ᏱᎰᏩᏃ ᎯᎠ ᏄᏪᏎᎴ ᎡᎳᏂ, ᎮᎾ ᎢᎾᎨᎢ ᏫᏘᏯᏠᎢ ᎼᏏ. ᎤᏪᏅᏎᏃ ᎠᎴ ᏫᏚᏠᏎ ᎤᏁᎳᏅᎯ ᎤᏤᎵ ᎣᏓᎸᎢ, ᎠᎴ ᎤᏔᏪᏙᏁᎢ.
ᎼᏏᏃ ᎤᏃᏁᎴ ᎡᎳᏂ ᏂᎦᏛ ᏄᏪᏎᎸ ᏱᎰᏩ ᎾᏍᎩ ᏅᏓᏳᏅᏏᏛ, ᎠᎴ ᏂᎦᏛ ᎤᏍᏆᏂᎪᏗ ᏧᎸᏫᏍᏓᏁᏗᏱ ᎤᏁᏤᎸᎢ.
ᎼᏏᏃ ᎠᎴ ᎡᎳᏂ ᎤᏁᏅᏎᎢ, ᎠᎴ ᏫᏚᏂᎳᏫᏕ ᏂᎦᏛ ᏧᎾᏛᏐᏅᎯ ᎢᏏᎵ ᏧᏪᏥ ᎬᏩᎾᏓᏑᏴᎢ.
ᎡᎳᏂᏃ ᏂᎦᏛ ᏚᏃᎯᎮᎴ ᎾᏍᎩ ᏱᎰᏩ ᎼᏏ ᎤᏬᏁᏔᏅᎢ, ᎠᎴ ᎤᏍᏆᏁᏔᏅᎢ, ᎠᎴ ᎤᏍᏆᏂᎪᏗ ᏚᎸᏫᏍᏓᏁᎴ ᏴᏫ ᎠᏂᎦᏔᎲᎢ.
ᏴᏫᏃ ᎤᏃᎯᏳᏁᎢ; ᎤᏮᏛᎦᏅᏃ ᏱᎰᏩ ᏚᎦᏔᏂᎸ ᎢᏏᎵ ᏧᏪᏥ, ᎠᎴ ᎾᏍᎩ ᏚᎧᎿᏅ ᎠᏂᎩᎵᏲᎬᎢ, ᏚᎾᏗᏍᏚᏁ ᎠᎴ ᎤᎾᏓᏙᎵᏍᏔᏁᎢ
ᎣᏂᏃ ᎼᏏ ᎠᎴ ᎡᎳᏂ ᏭᏂᏴᎴᎢ, ᎯᎠ ᏄᏂᏪᏎᎴ ᏇᎵᏲ, ᎯᎠ ᏂᎦᏪᎭ ᏱᎰᏩ ᎤᏁᎳᏅᎯ. ᎢᏏᎵ ᎤᎾᏤᎵᎦ, ᏘᎩᏲᎯ ᏗᏆᏤᎵ ᏴᏫ, ᎾᏍᎩ ᎬᏆᎵᏍᏓᏴᎾᏁᏗᏱ ᎢᎾᎨᎢ.
ᏇᎵᏲᏃ ᎯᎠ ᏄᏪᏎᎢ, ᎦᎪ ᎢᏳᏍᏗ ᏱᎰᏩ, ᎾᏍᎩ ᏰᎵ ᎬᏉᎯᏳᏗ ᎧᏁᎬ ᏗᎦᏥᏲᎵᏍᏗᏱ ᎢᏞᎵᎮ ᎥᏝ ᏱᏥᎦᏔᎭ ᏱᎰᏩ, ᎥᏝ ᎠᎴ ᏱᏙᎦᎦᏥᏲᎯ ᎢᏏᎵ.
ᎯᎠᏃ ᏄᏂᏪᏎᎢ, ᎤᏁᎳᏅᎯ ᎠᏂᏈᎷ ᎤᎾᏤᎵᎦ ᏙᎦᏠᏒᎩ; ᎢᏨᏔᏲᏎᎭ ᏗᏍᎩᏲᎯᏍᏗᏱ ᏦᎢ ᏧᏒᎯᏛ ᎢᏴᏛ ᎡᏅᏍᏗ ᎨᏒ Ꭰ ᎢᎾᎨᎢ, ᎠᎴ ᎠᏥᎸ ᎣᏤᎴᏗᏱ ᏱᎰᏩ ᎣᎦᏁᎳᏅᎯ; ᎾᏍᎩ ᎤᏓᏅᏍᏗ Ᏹ ᏂᎨᏒᎾ ᎣᎩᎷᏤᏗᏱ ᎥᏳᎩ ᎠᎴ ᎠᏰᎳᏍᏗ ᎦᏅᎯᏛ.
ᎤᎬᏫᏳᎯᏃ ᎢᏥᏡᏱ ᎡᎯ ᎯᎠ ᏂᏚᏪᏎᎴᎢ, ᎦᏙᏃ ᏂᎯ ᎼᏏ ᎠᎴ ᎡᎳᏂ ᏙᏍᏗᎧᎲᏍᎦ ᏴᏫ ᏚᏂᎸᏫᏍᏓᏁᎲᎢ? ᎤᏟ, ᏗᏥᎸᏫᏍᏓᏁᎷᎦ.
ᏇᎵᏲᏃ ᎯᎠ ᏄᏪᏎᎢ, ᎬᏂᏳ Ꮙ, ᏴᏫ ᎠᏂ ᎠᏁᎲ ᎿᏉ ᎤᏂᏣᏔ, ᎠᎴ ᏕᏥᏯᏪᏐᎸᏍᏗᎭ ᏚᏂᎸᏫᏍᏓᏁᎲᎢ.
ᏇᎵᏲᏃ ᎾᎯᏳᏉ ᎢᎦ ᏚᏁᏤᎴ ᎬᏩᏂᏅᎧᏍᏔᏂᏙᎯ ᏴᏫ, ᎠᎴ ᎬᏩᎾᎦᏌᏯᏍᏗᏕᎩ, ᎯᎠ ᏂᏚᏪᏎᎴᎢ, ⁠
ᎥᏞᏍᏗ ᎿᏉ ᎧᏁᏍᎦ ᏗᏥᏁᏗ ᏱᎨᏎᏍᏗ ᏴᏫ ᏗᏛᏓᏅᎯ ᏧᏃᏢᏙᏗ ᎾᏍᎩ ᏧᏩᏧᏔᏅᏒ ᏥᏂᏕᏣᏛᏁᎲᎢ; ᎤᏅᏒᏍᎩᏂ ᏩᏁᎾ ᏩᏄᏔᎩ ᎧᏁᏍᎦ.
ᏂᎦᎥᏃ ᏚᏃᏢᏅ ᏗᏛᏓᏅᎯ ᏧᏩᎫᏔᏅᏒᎢ ᎾᏍᎩ ᎠᏏ ᎢᎦᎢ ᏧᏃᏢᏗ ᎢᏗᏨᏁᏗ ᎨᏎᏍᏗ; ᎥᏝ ᏗᏥᎪᎳᏕᏗ ᏱᎨᏎᏍᏗ; ᎤᎾᏓᏄᎸᏗᏰᏃ: ᎾᏍᎩ ᎢᏳᏍᏗ ᏓᏂᏴᎦ ᎯᎠ ᎾᏂᏪᎭ, ᏬᏤᎾ ᎠᏥᎸ ᏬᏤᎶᏏ ᎣᎦᏁᎳᏅᎯ.
ᎦᎨᏛ ᏫᏂᎦᎵᏍᏓ ᏧᏂᎸᏫᏍᏓᏁᏗ ᎠᏂᏍᎦᏯ, ᎾᏍᎩ ᎾᎿ ᏧᏂᎸᏫᏍᏓᏁᏗᏱ; ᏞᏍᏗᏃ ᏳᏂᎸᏉᏔᏁᏍᏗ ᎦᏰᎪᎩ ᎦᏬᏂᎯᏍᏗ ᎨᏒᎢ.
ᎬᏩᏂᏅᏫᏍᏔᏂᏙᎯᏃ ᏴᏫ, ᎠᎴ ᎬᏩᎾᎦᏌᏯᏍᏗᏕᎩ, ᎤᏂᏄᎪᏤᎢ, ᎠᎴ ᏚᏂᏬᏁᏔᏁ ᏴᏫ, ᎯᎠ ᏄᏂᏪᏎᎢ, ᏇᎵᏲ ᎯᎠ ᏂᎦᏪᎭ, ᎥᏝ ᏴᎨᏨᎥᏏ ᎧᏁᏍᎦ.
ᎢᏤᎾ, ᏫᏥᎩ ᎧᏁᏍᎦ ᎾᎿ ᎨᏥᏩᏛᏗ ᎨᏒᎢ; ᎥᏝᏰᏃ ᎤᏍᏗ ᎤᏅ ᎡᏥᎪᎳᏕᏗ ᏱᎨᏎᏍᏗ ᏕᏥᎸᏫᏍᏓᏁᎲᎢ.
ᎾᏍᎩᏃ ᏴᏫ ᏂᎬᎾᏛ ᎠᏁᏙᎮ ᎢᏥᏈᏱ ᎠᏄᏖᏍᎨ ᎧᏁᏍᎦ ᎤᏂᏰᎸᎯ ᎠᏍᎫᏕᏒ ᎤᎵᏃᎯᏴᎯ.
ᎬᏩᏂᏅᏫᏍᏔᏂᏙᎯᏃ ᎬᏩᏂᏅᏫᏍᏗᏍᎨ ᎯᎠ ᎾᏂᏪᏍᎨᎢ, ᎢᏥᏍᏆᏛ ᏕᏥᎸᏫᏍᏓᏁᎲᎢ, ᏂᏓᏙᏓᏈᏒ ᎡᏣᏁᎳᏁᎸᎢ, ᎾᏍᎩᏯ ᎧᏁᏍᎦ ᏣᏗᎩ.
ᎬᏩᎾᎦᏌᏯᏍᏗᏕᎩᏃ ᎢᏏᎵ ᏧᏪᏥ, ᎾᏍᎩ ᏇᎵᏲ ᏧᏤᎵ ᎠᏂᏅᏫᏍᏔᏂᏙᎯ ᎬᏩᏂᏁᏤᎸᎯ ᏕᎨᏥᎵᎥᏂᎴᎢ, ᎠᎴ ᎯᎠ ᏂᎨᏥᏪᏎᎴᎢ, ᎦᏙᏃ Ꮭ ᏴᏥᏍᏆᏛ ᎡᏣᏁᎳᏁᎸ ᏗᏦᏢᏗᏱ ᏗᏛᏓᏅᎯ ᎤᏒᎯ ᏥᎨᏒ ᎠᎴ ᎪᎯ ᎾᏍᎩᏯ ᏂᏣᏛᏁᎸ ᏧᏩᎫᏔᏅᏒᎢ.
ᎿᏉᏃ ᎬᏩᎾᎦᏌᏯᏍᏗᏕᎩ ᎢᏏᎵ ᏧᏪᏥ ᎤᏂᎷᏤ ᎤᏂᏍᏗᏰᏔᏁ ᏇᎵᏲ, ᎯᎠ ᏄᏂᏪᏎᎢ, ᎦᏙᏃ ᏂᏙᎲᏁᏉ ᏗᏣᏤᎵ ᏘᏅᏏᏓᏍᏗᎮ
ᎥᏝᏰᏃ ᎧᏁᏍᎦ ᏱᎨᏥᏁᎭ ᏘᏅᏏᏓᏍᏗ, ᎠᎴ ᎯᎠ ᏂᎪᎩᏪᏎᎭ, ᏗᏛᏓᏅᎯ ᏗᏦᏢᎾ; ᎠᎴ ᎬᏂᏳᏉ ᏚᎨᏥᎵᎥᏂᎭ ᏘᏅᏏᏓᏍᏗ; ᏂᎯᏍᎩᏂ ᏗᏣᏤᎵ ᏴᏫ ᎤᏣᏘᏂ ᏥᎾᎾᏛᏁᎭ.
ᎠᏎᏃ ᎯᎠ ᏄᏪᏎᎢ, ᎢᏣᏓᏄᎸᏗ, ᎢᏣᏓᏄᎸᏗ, ᎾᏍᎩ ᎢᏳᏍᏗ ᎯᎠ ᏂᏥᏪᎭ, ᏬᏤᎾ ᎠᎴ ᎠᏥᎸ ᏬᏤᎶᏏ ᏱᎰᏩ.
ᎢᏤᎾᏲᎪ ᎿᏉ ᏫᏗᏥᎸᏫᏍᏓᏏ; ᎥᏝᏰᏃ ᏴᏓᏰᏥᏁᎵ ᎧᏁᏍᎦ, ᎠᏎᏃ ᎢᎦᎢ ᎡᏣᏁᎳᏅ ᏗᏥᏲᎯᏍᏗ ᎨᏎᏍᏗ ᏗᏛᏓᏅᎯ.
ᎬᏩᎾᎦᏌᏯᏍᏗᏕᎩᏃ ᎢᏏᎵ ᏧᏪᏥ ᎤᏂᎪᎮ ᎤᏲ ᏄᎾᏛᏅᎢ, ᎯᎠ ᏂᎨᏥᏪᏎᎸ, ᎥᏝ ᎤᏍᏗ ᎤᏅᎢᏥᎪᎳᏗᏍᏗ ᏱᎨᏎᏍᏗ ᏂᏚᎩᏨᏂᏒ ᎡᏣᏁᎳᏁᎸ ᏗᏦᏢᏗ ᏗᏛᏓᏅᎯ.
ᎾᏍᎩᏃ ᏚᎾᏠᏎ ᎼᏏ ᎠᎴ ᎡᎳᏂ, ᏓᏂᏙᎨ ᎠᎾᎢᏒ ᏇᎵᏲᎩᏱ ᏭᏁᏙᎸᎯ:
ᎯᎠᏃ ᏂᏚᏂᏪᏎᎴᎢ, ᏱᎰᏩ ᏫᏗᏣᎧᏅᎦ ᎠᎴ ᏫᏗᎫᎪᏓ;, ᏅᏗᎦᎵᏍᏙᏗᎭ ᎣᏥᏩᏒᎬ ᎠᏒᎩᏳ ᏂᏨᏁᎸ ᏇᎵᏲ ᎠᏓᏅᏖᏍᎬᎢ, ᎠᎴ ᏧᏅᏏᏓᏍᏗ ᎠᎾᏓᏅᏖᏍᎬᎢ, ᎠᏰᎳᏍᏗᎦᏅᎯᏛ ᎨᎦᏒᎦᎳᏗᏍᏔᏅ ᎪᎩᎯᏍᏙᏗ.
ᎼᏏᏃ ᏔᎵᏁ ᏱᎰᏩ ᏤᏙᎲ, ᏭᎶᏎᎢ, ᎠᎴ ᎯᎠ ᏫᏄᏪᏎᎢ, ᏣᎬᏫᏳᎯ, ᎦᏙᏃ ᎤᏲ ᏂᏙᎲᏁᎸ ᎯᎠ ᏴᏫ? ᎦᏙᏃ ᏗᏍᎩᏅᏒ ᎠᏴ?
ᏫᎦᏥᎷᏤᎸᎯᏰᏃ ᏇᎵᏲ ᏥᏯᎵᏃᎮᏙᏗᏱ ᏕᏣᏙᎥ ᎬᏗᏍᎬᎢ, ᎤᏲ ᏂᏚᏩᏁᎸ ᎯᎠ ᏴᏫ; ᎥᏝ ᎠᎴ ᎤᏍᏗ ᎤᏅ ᏱᏚᏓᎴᏒ ᏗᏣᏤᎵ ᏴᏫ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎿᏉ ᏘᎪᎯ ᏅᏗᏥᎬᏁᎵᏒ ᏇᎵᏲ; ᎤᎵᏂᎩᏛᏰᏃ ᎤᏬᏰᏂ ᏓᎬᏔᏂ ᏙᏓᎦᎧᏂ, ᎠᎴ ᎤᎵᏂᎩᏛ ᎤᏬᏰᏂ ᏓᎬᏔᏂ ᏙᏓᎦᏄᎪᏫᏏ ᎤᏤᎵᎪᎯ ᎦᏙᎯ.
ᎤᏁᎳᏅᎯᏃ ᎤᏬᏁᏔᏁ ᎼᏏ, ᎠᎴ ᎯᎠ ᏄᏪᏎᎴᎢ, ᎠᏴ ᏱᎰᏩ:
ᎠᎴ ᎬᏂᎨᏒ ᏂᎦᏥᏯᏛᏁᎸᎩ ᎡᏆᎭᎻ, ᎡᏏᎩ, ᎠᎴ ᏤᎦᏈ, ᏨᏉᏍᏙᏗ ᎯᎠ ᏄᏍᏛᎩ, ᎤᏁᎳᏅᎯ ᏫᎾᏍᏛᎾ ᎤᎵᏂᎩᏛ: ᏱᎰᏩᏍᎩᏂ ᏨᏉᏍᏙᏗ ᎨᏒ ᎥᏝ ᏱᎬᎩᎦᏔᎮᎢ.
ᎠᎴ ᎬᏂᎨᏒ ᏂᎦᏥᏯᏛᏁᎸᎩ. ᎡᏆᏎᎻ ᎡᏏᎩ, ᎠᎴ ᏤᎦᎲ, ᏨᏉᏍᏙᏗ ᎯᎠ ᏄᏍᏛᎩ, ᎤᏁᎳᏅᎯ ᏫᎾᏍᏛᎾ ᎤᎵᏂᎩᏛ ᏱᎰᏩᏍᎩᏂ ᏨᏉᏍᏙᏗ ᎨᏒ ᎥᏝ ᏱᎬᎩᎦᏔᎮᎢ.
ᎠᎴ ᎾᏍᏉ ᎧᏃᎮᏛ ᏙᎦᏠᎯᏍᏔᏅ ᎦᏥᏍᏓᏱᏕᎸ, ᎾᏍᎩ ᎦᏥᏁᏗᏱ ᎦᏙᎯ ᎨᎾᏂ, ᎦᏙᎯ ᎾᎿ ᎤᏁᏙᎸᎢ, ᎾᎿ ᎠᏁᏙᎯᏉ ᎨᏒᎢ.
ᎠᎴ ᎾᏍᏉ ᎦᏥᏯᏛᎦᏁᎸ ᏚᏂᎵᏰᏗᏍᎬ ᎢᏏᎵ ᏧᏪᏥ, ᎾᏍᎩ ᎢᏥᏈᏱ ᎠᏁᎯ ᏥᏕᎬᏩᏂᎾᏝᎠ; ᎠᎴ ᎠᏆᏅᏓᏓ ᎧᏃᎮᏛ ᏓᏆᏠᎯᏍᏔᏅᎢ.
ᎾᏍᎩᏃ ᎢᏳᏍᏗ ᎯᎠ ᏂᎩᏪᏏ ᎢᏏᎵ ᏧᏪᏥ, ᎠᏴ ᏱᎰᏩ, ᎠᎴ ᎠᏴ ᏓᏨᏳᏓᎴᏏ ᎢᏣᏓᏄᏴᏛ ᎢᏥᏈᏱ ᎠᏁᎯ ᎨᏥᏐᏠᎸᎢ; ᎠᎴ ᏓᏨᏳᏓᎴᏏ ᏕᎨᏥᎾᏝᎥᎢ; ᎠᎴ ᏓᏨᏯᎫᏴᎯ ᏥᏃᎨᏂ ᎠᎩᏌᎳᏓᏅᎯ ᎨᏒ ᏓᎬᏔᏂ, ᎠᎴ ᎤᏣᏘ ᎤᏓᏍᏛᏗᏍᏗ ᎨᏒᎢ.
ᎠᎴ ᏓᏨᏯᏅᎯ ᏗᏆᏤᎵ ᏴᏫ ᏅᏓᏨᏴᏁᎵ, ᎠᏴᏃ ᎢᏨᏯᏁᎳᏅᎯ ᎨᏎᏍᏗ; ᎠᎴ ᎢᏥᎦᏔᎮᏍᏗ ᎠᏴ ᏱᎰᏩ ᎢᏨᏯᏁᎳᏅᎯ ᎨᏒᎢ, ᎾᏍᎩ ᎢᏧᏓᎴᏛ ᎢᏣᏓᏄᏴᏛ ᎢᏥᏈᏱ ᎠᏁᎯ ᎨᏥᏐᏠᎸᎢ.
ᎠᎴ ᏫᏙᏓᏨᏯᏘᏃᎵ ᎾᎿ ᎦᏙᎯ ᎠᏆᏎᎵᏔᏅᎯ ᏥᎩ ᎦᏥᏁᏗᏱ ᎡᏆᎭᎻ, ᎡᏏᎩ ᎠᎴ ᏤᎦᏡᏈ; ᎠᎴ ᏓᏨᏁᎵ ᎾᏍᎩ ᎢᏣᏤᎵᎦ ᎨᏎᏍᏗ; ᎠᏴ ᏱᎰᏩ.
ᎼᏏᏃ ᎾᏍᎩ ᏂᏚᏪᏎᎴ ᎢᏏᎵ ᏧᏪᏥ; ᎠᏎᏃ ᎥᏝ ᏱᎬᏩᏛᏓᏍᏓᏁᎴ ᎼᏏ , ᏅᏗᎦᎵᏍᏙᏗᏍᎨ ᎡᎯᏍᏗ ᏚᎾᏓᏅᏛᎢ, ᎠᎴ ᏕᎨᏥᎾᏝᎥ ᎠᏂᎩᎵᏲᎬᎢ.
ᏱᎰᏩᏃ ᎤᏁᏤᎴ ᎼᏏ ᎯᎠ ᏄᏪᏎᎴᎢ,
ᏫᏴᎭ, ᏫᏁᏥ ᏇᎵᏲ ᎢᏥᏈᏱ ᎤᎬᏫᏳᎯ, ᎾᏍᎩ ᏧᏲᎯᏍᏗᏱ ᎤᏂᏄᎪᎢᏍᏗᏱ ᎢᏏᎵ ᏧᏪᏥ ᎤᏤᎵᎪᎯ ᎦᏙᎯ.
ᎼᏏᏃ ᎤᏁᏤ ᏱᎰᏩ ᎠᎦᏔᎲᎢ, ᎯᎠ ᏄᏪᏎᎢ, ᎬᏂᏳᏉ ᎢᏏᎵ ᏧᏪᏥ ᎥᏝ ᏱᎬᏆᏛᏓᏍᏗᏁᎸ; ᎦᏙᏃ ᏱᎦᎵᏍᏙᏓ ᏇᎵᏲ ᏯᏆᏛᏓᏍᏓᏏ, ᎠᏴ ᎥᎩᎱᏍᏕᏛ ᏂᎨᏂᎾ ᏥᎩ ᏕᏥᎠᏁᎦᎸᎢ?
ᏱᎰᏩᏃ ᏚᏬᏁᏔᏁ ᎼᏏ ᎠᎴ ᎡᎳᏂ, ᎠᎴ ᏚᎨᏅᏕ ᎤᏁᏨᎯ ᎤᎾᏛᎪᏗ ᎢᏏᎵ ᏧᏪᏥ ᎠᎴ ᏇᎵᏲ ᎤᎬᏫᏳᎯ ᎢᏥᏈᎢ, ᎾᏍᎩ ᏂᏙᏓᏳᏂᏄᎪᏫᏍᏗᏱ ᎢᏏᎵ ᏧᏪᏥ ᎢᏥᏈᏱ ᎦᏙᎯ.
ᎯᎠ ᎾᏍᎩ ᏄᏂᎬᏫᏳᏒᎢ ᎾᏍᎩ ᏧᏂᎦᏴᎵᎨ ᏧᎾᏁᏢᏔᏅᏛ ᎨᏒᎢ. ᎾᏍᎩ ᎷᏈᏂ ᏧᏪᏥ, ᎾᏍᎩ ᎤᏓᏂᎵᎨ ᏥᎨᏎ ᎢᏏᎵ ᎤᏪᏥ: ᎭᏃᎦ, ᎠᎴ ᏆᎷ, ᎮᏏᎶᏅ ᎠᎴ ᎧᎹ; ᎯᎠ ᎾᏍᎩ ᎷᏈᏂ ᏧᏁᏢᏔᏅᏛ ᎨᏒᎢ.
ᏏᎻᏯᏂᏃ ᏧᏪᏥᏛᎯ; ᏥᎩᏒᎵ, ᎠᎴ ᏤᎻᏂ, ᎠᎴ ᎣᎭᏗ, ᎠᎴ ᏤᎩᏂ, ᎠᎴ ᏐᎭ, ᎠᎴ ᏐᎳ, ᎨᎾᏂ ᎡᎯ ᎠᎨᏴ ᎤᏪᏥ: ᎯᎠ ᎾᏍᎩ ᏏᎻᏯᏂ ᏧᏁᏢᏔᏅᏛ ᎨᏒᎢ.
ᎯᎠᏃ ᎾᏍᎩ ᏚᎾᏙᎥ ᎵᏫ ᏧᏪᏥ, ᎤᎾᏁᏢᏔᏅᏒᎢ; ᎦᏐᏂ, ᎠᎴ ᎪᎭᏗ, ᎠᎴ ᎻᎴᎳ. ᎵᏫᏃ ᎠᏍᎪᎯᏧᏈ ᏦᎠᏍᎪᎯ ᎦᎵᏉᎩ ᏧᏕᏘᏴᏛ ᎤᎴᏂᏙᎴᎢ.
ᎦᏐᏂ ᏧᏪᏥ; ᎵᏈᏂ ᎠᎴ ᏌᏱᎹ ᎤᎾᏁᏢᏔᏅᏒᎢ.
ᎪᎭᏗᏃ ᏧᏪᏥ; ᎠᎻᎳᎻ ᎠᎴ ᎢᏌ, ᎠᎴ ᎯᏩᏂ, ᎠᎴ ᎠᏌᏱᎵ. ᎪᎭᏗᏃ ᎠᏍᎪᎯᏧᏈ ᏦᎠᏍᎪᎯ ᏦᎢᎦᎵ ᏧᏕᏘᏴᏛ ᎤᎴᏂᏙᎴᎢ.
ᎻᎴᎳᏃ ᏧᏪᏥ; Ꮉ ’Ꮅ, ᎠᎴ ᎩᏏ; ᎯᎠ ᎾᏍᎩ ᎵᏫ ᏧᏪᏥᏛᎯ ᎤᎾᏁᏢᏔᏅᏒᎢ.
ᎠᎻᎳᎻᏃ ᏦᎩᏇᏗ ᎤᏙᏓ ᎤᏙ ᎤᏓᏴᏎᎢᎾᏍᎩᏃ ᎡᎳᏂ ᎠᎴ ᎼᏏ. ᏚᎾᏄᎪᏫᏎᎴᎢ. ᎠᎻᎳᎻᏃ ᎠᏍᎪᎯᏧᏈ ᏦᎠᏍᎪᎯ ᎦᎵᏉᎩ ᏧᏎᏘᏴᏛ ᎤᎴᏂᏙᎴᎢ.
ᎢᏌᏃ ᏧᏪᏥ; ᎪᎳ, ᎠᎴ ᏂᏇᎩ, ᎠᎴ ᏥᎩᏯ.
ᎠᏌᏱᎵᏃ ᏧᏪᏥ; ᎻᏎᎢᎵ, ᎠᎴ ᎡᎳᏤᏈᏂ, ᎠᎴ Ꮟ’Ꮃ.
ᎡᎳᏂᏃ ᎢᎵᏏᏆ ᎤᏓᏴᏎᎢ, ᎾᏍᎩ ᎡᎻᏂᏓ ᎤᏪᏥ ᎤᏙ ᎾᎠᏐᏂ; ᎾᏍᎩᏃ ᏚᎾᏄᎪᏫᏎᎴ ᏁᏓᏈ ᎠᎴ ᎠᏆᏳ, ᎡᎵᎡᏌ ᎠᎴ ᎢᏗᎹ.
ᎪᎳᏃ ᏧᏪᏥ; ᎠᏌ, ᎠᎴ ᎡᎵᎨᎾ, ᎠᎴ ᎠᏆᏯᏌᏈ; ᎯᎠ ᎾᏍᎩ ᎠᏂᎪᎭᏗ ᎤᎾᏁᏢᏔᏅᏛ ᎨᏒᎢ.
ᎡᎵᎡᏌᏃ ᎡᎳᏂ ᎤᏪᏥ ᎤᏓᏴᏎ ᎠᏛ ᏊᏓᏱᎵ ᎤᏪᏥ; ᎾᏍᎩᏃ ᏈᏂᎭᏏ ᎤᎾᏄᎪᏫᏎᎴᎢ ᎯᎠ ᎾᏍᎩ ᏄᏂᎬᏫᏳᏒ ᏧᏂᎦᏴᎵᎨ ᎢᏳᎵᏍᏔᏅᎯ ᎠᏂᎵᏫ, ᏚᎾᏁᏢᏔᏅᏒᎢ.
ᎯᎠ ᎾᏍᎩ ᎡᎳᏂ ᎠᎴ ᎼᏏ ᏱᎰᏩ ᎯᎠ ᏥᏂᏚᏪᏎᎴᎢ, ᎢᏏᎵ ᏧᏪᏥ ᏗᏍᏗᏄᎪᏩ ᎢᏥᏈᏱ, ᏚᎾᏓᏡᏩᏗᏒᎢ.
ᎯᎠ ᎾᏍᎩ ᏧᏂᏁᏤᎴ ᏈᎵᏲ ᎤᎬᏫᏳᎯ ᎢᏥᏈᏱ, ᏧᏄᎪᏫᏍᏗᏱ ᎢᏏᎵ ᏧᏪᏥ ᎢᏥᏈᏱ; ᎯᎠ ᎾᏍᎩ ᎼᏏ ᎠᎴ ᎡᎳᏂ.
ᎯᎠᏃ ᏄᎵᏍᏔᏁ ᎾᎯᏳ ᏱᎰᏩ ᎤᏁᏤᎸ ᎼᏏ ᎢᏥᏈᏱ;
ᎾᏍᎩ ᏱᎰᏩ ᎤᏁᏤᎴ ᎼᏏ, ᎯᎠ ᏄᏪᏎᎴᎢ, ᎠᏴ ᏱᎰᏩ; ᎯᏁᏥ ᏇᎵᏲ ᎤᎬᏫᏳᎯ ᎢᏥᏡᏱ ᏂᎦᏛ ᏂᎬᏪᏎᎲᎢ.
ᎼᏏᏃ ᎯᎠ ᏄᏪᏎᎴ ᏱᎰᏩ, ᎬᏂᏳᏉ, ᎠᏴ ᎥᎩᎱᏍᏕᏎᎸᎯ ᏂᎨᏒᎾ ᏕᏥᎠᏁᏕᎸᎢ; ᎦᏙᏃ ᏱᎦᎵᏍᏙᏓ ᏇᎵᏲ ᏯᏆᏛᏓᎶᏏ?
ᏱᎰᏩᏃ ᎯᎠ ᏄᏪᏎᎴ ᎼᏏ, ᎬᏂᏳᏉ, ᏂᎯ ᎤᏁᎳᏅᎯ ᏂᎬᏴᏁᎸ ᏇᎵᏲ ᏓᎧᏅᎢ; ᎡᎳᏂᏃ ᎡᏣᏂᎵ ᏣᏤᎵ ᎠᏙᎴᎰᏍᎩ ᎨᏎᏍᏗ.
ᏂᎯ ᏘᏃᎮᎵ ᏂᎦᏛ ᎬᏁᏤᎲᎢ; ᎡᎳᏂᏃ ᎡᏣᏂᎵ ᏓᎧᏁᏤᎵ ᏇᎵᏲ ᏧᏪᎧᎲᏍᏗᏱ ᎢᏏᎵ ᏧᏪᏥ ᎤᏤᎵᎪᎯ.
ᏇᎵᏲᏃ ᎤᎾᏫ ᏓᏥᏍᏓᏱᏕᎵ, ᎠᎴ ᎤᏣᏘ ᏙᏓᏥᎾᏄᎪᏫᏏ ᏗᏆᏤᎵ ᎤᏰᎸᏛᎢ ᎠᎴ ᏗᏆᏤᎵ ᎤᏍᏆᏂᎪᏗ ᎢᏥᏡᏱ ᎦᏙᎯ.
ᏇᎵᏲᏃ ᎥᏝ ᏴᏓᏍᏓᏛᏓᏍᏓᏁᎵ, ᎾᏍᎩᏃ ᎢᏥᏈ ᏓᏥᏯᏏᏔᏗ, ᎠᎴ ᏓᎦᏥᏄᎪᏫᏏ ᏗᏆᏤᎵ ᏚᎾᏓᏡᏩᏗᏒ ᏗᏆᏤᎵ ᏴᏫ ᎢᏏᎵ ᏧᏪᏥ ᎢᏥᏈᏱ ᎦᏙᎯ ᎤᏣᏘ ᎤᏓᏍᏛᏗᏍᏗ ᎬᏗᏍᎬᎢ.
ᎢᏥᏈᏱᏃ ᎠᏁᎯ ᏛᎾᏙᎴᎰᏏ ᎠᏴ ᏱᎰᏩ ᎨᏒᎢ, ᎾᎯᏳ ᎠᏉᏰᏂ ᏥᎾᏄᎪᏫᏎᎸ ᎢᏥᏈ, ᎠᎴ ᎾᎿ ᎠᏁᎲ ᎦᏥᏄᎪᏫᏒ ᎢᏏᎵ ᏧᏪᏥ.
ᎼᏏᏃ ᎠᎴ ᎡᎳᏂ ᏄᎾᏛᏁᎴ ᏱᎰᏩ ᏄᏂᏪᏎᎸᎢ; ᎾᏍᎩ ᏄᎾᏛᏁᎴᎢ.
ᎼᏏᏃ ᏁᎳᏍᎪᎯ ᎢᏳᏕᏘᏴᏛ ᎨᏎᎢ, ᎡᎳᏂᏃ ᏁᎳᏍᎪᎯ ᏦᎢᎦᎵ ᎢᏳᏕᏘᏴᏛ ᎨᏎᎢ, ᎾᎯᏳ ᏇᎵᏲ ᎾᏂᏬᏁᏔᏅ.
ᏱᎰᏩᏃ ᎼᏏ ᎠᎴ ᎡᎳᏂ ᏚᏁᎴᎴᎢ, ᎯᎠ ᏂᏚᏪᏎᎴᎢ,
ᏇᎵᏲ ᎢᏍᏗᏁᏤᎸᎭ ᎯᎠ ᏂᏍᏗᏪᏎᎸᎭ, ᎤᏍᏆᏂᎪᏗ ᏗᎦᎸᏫᏍᏓᏁᏗ ᎨᏒ ᎢᏍᏗᎾᏄᎪᏩ; ᎿᏉ ᎯᎠ ᏂᏪᏎᎸᎭ ᎡᎳᏂ, ᎯᏴ ᏣᏙᎳᏅᏍᏗ, ᎠᎴ ᏇᎵᏲ ᏓᎧᏅ ᏣᏚᎦ, ᎢᎾᏛᏃ ᏅᏓᎦᎵᏍᏔᏂ.
ᎼᏏᏃ ᎠᎴ ᎡᎳᏂ ᏇᎵᏲ ᏭᏂᏴᏎᎴᎢ, ᎠᎴ ᏱᎰᏩ ᏄᏂᏪᏎᎸ ᎾᏍᎩ ᏄᎾᏛᏁᎴᎢ: ᎠᎴ ᎡᎳᏂ ᎤᏙᎳᏅᏍᏗ ᎤᏗᏅᏎ ᏇᎵᏲ ᏓᎧᏅ, ᎠᎴ ᏓᏂᎧᏅ ᏧᏅᏏᏓᏍᏗ, ᎢᎾᏛᏃ ᏄᎵᏍᏔᏁᎢ.
ᏇᎵᏲᏃ ᎾᏍᏉ ᏫᏚᏯᏅᎮ ᎠᏂᎦᏔᎾᎢ ᎠᏂᏍᎦᏯ ᎠᎴ ᏗᎾ ᏙᏂᏍᎩ; ᏗᎾ ᏙᏂᏍᎩᏃ ᎢᏥᏈᏃ ᎠᏁᎯ ᎾᏍᎩᏯ ᎾᏍᏉ ᏄᎾᏛᏁᎴ ᏚᏅᏔᏁ ᏧᎾ ᏙᏅ ᏙᏗ;
ᎠᏂᏏᏴᏫᎭᏰᏃ ᎠᏂᏍᎦᏯ ᎡᎳᏗ ᏚᎾᏗᏅᏎ ᏧᎾᏙᎳᏅᏍᏗ, ᎢᎾᏛᏃ ᏂᎦᎵᏍᏔᏁᎢ; ᎡᎳᏂᏃ ᎤᏙᎳᏅᏍᏗ ᏚᎩᏎ ᎾᏍᎩ ᏧᎾᏙᎳᏅᏍᏗ.
ᎤᏍᏓᏱᏕᎴᏃ ᏇᎵᏲ ᎤᎾᏫ, ᎾᏍᎩ ᏂᏚᏛᏓᏍᏓᏁᎲᎾ ᎨᏎᎢ; ᎾᏍᎩᏯ ᏄᏪᏒ ᏱᎰᏩ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᏇᎵᏲ ᎤᎾᏫ ᎠᏥᏍᏓᏱᏕᎸ, ᎤᎨᏳᎲᏍᎦ ᏧᏲᎯᏍᏗᏱ ᏴᏫ.
ᎾᎷᏤᎸᎭ ᏇᎵᏲ ᏑᎾᎴᎢ; ᎬᏂᏳᏉ ᎠᎹᏱ ᏓᏰᏏ; ᎡᏉᏄᎶᏗᏃ ᎭᎴᏅᎭ ᎯᎦᏘᏛᎭ; ᎠᏙᎳᏅᏍᏗᏃ ᎢᎾᏛ ᎢᏳᎵᏍᏔᏅᎯ ᎯᏁᏒᎭ.
ᎯᎠᏃ ᏂᏪᏎᎸᎭ, ᏱᎰᏩ ᎤᏁᎳᏅᎯ ᎠᏂᏡᎷ ᎤᎾᏤᎵᎦ ᏗᎩᏅᏒ ᎬᎷᎮᏗᏱ, ᎯᎠ ᎢᎬᏪᏎᏗᏱ, ᏗᎩᏲᎯ ᏗᏆᏤᎵ ᏴᏫ, ᎾᏍᎩ ᎪᎱᏍᏗ ᎬᏆᏛᏁᏗᏱ ᎢᎾᎨᎢ; ᎬᏂᏳᏉᏃ ᎪᎯ ᎢᏯᏍᏗ ᎥᏝ ᏯᏛᏓᏍᏗᏍᎨᎢ.
ᎯᎠ ᏂᎦᏪᎭ ᏱᎰᏩ, ᎠᏂ ᎾᏍᎩ ᏔᏙᎴᎰᏏ ᎠᏴ ᏱᎰᏩ ᎨᏒᎢ; ᎬᏂᏳᏉ ᎠᏙᎳᏅᏍᏗ ᏣᏆᏒᎦᎸ ᎠᎹ ᎡᏉᏂ ᎦᏁᎲ ᏓᎬᏂᎵ, ᎩᎬᏃ ᏅᏓᎦᎵᏍᏔᏂ.
ᎠᏣᏗᏃ ᎡᏉᏂ ᎠᏁᎲ ᏙᏛᏂᎵᏬᏥ. ᎡᏉᏂᏃ ᎠᏒᎨᏍᏗ; ᎢᏥᏈᏱᏃ ᎠᏁᎯ ᎤᏂᏁᎵᏍᎨᏍᏗ ᎤᎾᏗᏔᏍᏗᏱ ᎠᎹ ᎡᏉᏂ ᎠᏢᏛ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎯᎠ ᏂᏪᏏ ᎡᎳᏂ, ᏣᏙᎳᏅᏍᏗ ᎯᏴ ᏦᏰᏂᏃ ᎯᏌᎳᏛᎦ ᎢᏥᏈᏱ ᎠᎹ ᏕᎦᏁᎲ ᎦᎸᎳᏗᏢ, ᎡᏉᏂ ᏚᏪᏴᎢ, ᏛᏓᎸᎢ, ᎠᎴ ᎦᎸᎳᏗᏢ ᏂᎦᏛ ᎠᎹ ᏕᏰᏁᏩᏗᏒᎢ; ᎾᏍᎩ ᎩᎬ ᎢᏧᎵᏍᏙᏗᏱ; ᎾᏍᎩ ᎦᏁᎯᎭ ᎩᎬ ᎢᏳᎵᏍᏗᏱ ᏂᎬᎾᏛ ᎦᏙᎯ ᎢᏥᏡᏱ, ᎦᏙᎯ ᎠᎴ ᏅᏲᎯ.
ᎼᏏᏃ ᎠᎴ ᎡᎡᎳᏂ ᎾᏍᎩ ᏄᎾᏛᏁᎴ ᎾᏍᎩᏯ ᏱᎰᏩ ᏄᏂᏪᏎᎸᎢ; ᎠᎴ ᎤᏌᎳᏓᏁ ᎠᏙᎳᏅᏍᏗ, ᎠᎴ ᎠᎹ ᎡᏉᏂ ᎡᎬ ᏚᏩᏂᎴᎢ, ᏓᎧᏅ ᏇᎵᏲ, ᎠᎴ ᏓᏂᎧᏅ ᏧᏅᏏᏓᏍᏗ; ᏂᎦᏛᏃ ᎠᎹ ᎡᏉᏂ ᎡᎬ ᎩᎬ ᏄᎵᏍᏔᏁᎢ.
ᎠᏣᏗᏃ ᎡᏉᏂ ᎠᏁᎲ ᏚᏂᎵᏬᏤᎢ; ᎠᎴ ᎡᏉᏂ ᎠᏒᎨᎢ, ᎢᏥᏈᏱᏃ ᎠᏁᎯ ᎥᏝ ᏰᎵ ᎬᏩᎾᏗᏔᏍᏗ ᏱᎨᏎ ᎠᎹ ᎡᏉᏂ ᎠᏢᏛ; ᎠᎴ ᎩᎬ ᏕᎦᏁᏩᏗᏎ ᏂᎬᎾᏛ ᎦᏙᎯ ᎢᏥᏡᏱ.
ᏗᎾᏙᏂᏍᎩᏃ ᎢᏥᏈᏱ ᎠᏁᎯ ᎾᏍᎩ ᎾᏍᏉ ᏄᎾᏛᏁᎴ ᏧᎾᏙᏅᏙᏗ ᏓᏅᏗᏍᎬᎢ; ᏇᎵᏲᏃ ᎤᎾᏫ ᎤᏍᏓᏲᏎᎢ, ᎥᏝ ᎠᎴ ᏱᏚᏛᏓᏍᏓᏁᎴᎢ, ᎾᏍᎩᏯ ᏄᏪᏒ ᏱᎰᏩ.
ᏇᎵᏲᏃ ᎤᏕᏔᎲᏎᎢ, ᎠᎴ ᏗᎦᏁᎸ ᏭᏴᎴᎢ, ᎾᏍᏉ ᎠᎴ ᎯᎠ ᎥᏝ ᏳᎦᏌᏯᏍᏔᏁᎢ.
ᏂᎦᏛᏃ ᎢᏥᏈᏱ ᎠᏁᎯ ᏓᎾᏍᎪᏏᏙᎮ ᎡᏉᏄᎶᏗ ᎠᎹ ᎤᎾᏗᏔᏍᏗ ᎤᏂᏲᎮᎢ; ᏝᏰᏃ ᏰᎵ ᎬᏩᎾᏗᏔᏍᏗ ᏱᎨᏎ ᎠᎹ ᎡᏉᏂ ᎡᎬᎢ.
ᎦᎵᏉᎩᏃ ᎢᎦ ᏄᎶᏎᎢ, ᎾᏍᎩ ᏱᎰᏩ ᎡᏉᏂ ᎬᏩᏂᎸᎯ.
ᏱᎰᏩᏃ ᎯᎠ ᏄᏪᏎᎴ ᎼᏏ ᏫᎷᏥ ᏇᎵᏲ, ᎯᎠᏃ ᏫᏂᏪᏏ, ᏱᎰᏩ ᎯᎠ ᏂᎦᏪᎭ, ᏗᎩᏲᎯ ᏗᏆᏤᎵ ᏴᏫ, ᎾᏍᎩ ᎪᎱᏍᏗ ᎬᏆᏛᏁᏗᏱ.
ᎢᏳᏃ ᎢᏣᎨᏳᎲᏍᎨᏍᏗ ᏗᎩᏲᎯᏍᏗᏱ ᏗᏆᏤᎵ ᏴᏫ, ᎬᏂᏳᏉ ᏂᎬᎾᏛ ᏣᏤᎵᎪᎯ ᏩᎶᏏ ᎤᎾᏕᏗᏱ ᏅᏓᎬᏁᎵ.
ᎡᏉᏂᏃ ᎨᏴᎢ, ᏩᎶᏏ ᏧᏈᏯ ᏧᎾᏄᎪᏫᏍᏗ ᎨᏎᏍᏗ, ᎾᏍᎩ ᎤᏂᎸᏍᏗ ᎠᎴ ᎯᏁᎸ ᎤᏂᏴᏍᏗ ᎨᏎᏍᏗ, ᎠᎴ ᏣᏂᏏᏗᏱ ᎤᏂᏴᏍᏗ ᎨᏎᏍᏗ, ᎠᎴ ᏣᏤᏍᏙᎩᎯ ᎤᏂᎵᏓᏍᏗ ᎨᏎᏍᏗ, ᎠᎴ ᏗᏅᏏᏓᏍᏗ ᏓᏂᏁᎸ ᎤᏂᏴᏍᏗ ᎨᏎᏍᏗ, ᎠᎴ ᎬᏩᏂᎵᏓᏍᏗ ᎨᏎᏍᏗ ᏗᏣᏤᎵ ᏴᏫ, ᎠᎴ ᏗᏣᏤᎵ ᏗᏣᏚᏗᏱ ᎤᏂᏴᏍᏗ ᎨᏎᏍᏗ, ᎠᎴ ᏗᏣᏑᎨᏗᏱ ᎤᏂᏴᏍᏗ ᎨᏎᏍᏗ;
ᎠᎴ ᏩᎶᏏ ᎨᏣᎵᏓᏍᏗ ᎨᏎᏍᏗ ᏨᏒ. ᎠᎴ ᎬᏩᏂᎵᏓᏍᏗ ᎨᏎᏍᏗ ᏗᏣᏤᎵ ᏴᏫ. ᎠᎴ ᏂᎦᏛ ᏗᏣᏤᎵ ᏘᏅᏏᏓᏍᏗ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎡᎳᏂ ᎯᎠ ᏂᏪᏏ, ᏦᏰᏂ ᎯᏌᎳᏛᎦ ᏣᏒᎦᎴᏍᏗ ᏣᏙᎳᏅᏍᏗ ᏚᏪᏴ ᎦᎸᎳᏗᏢ ᎡᏉᏂ ᏕᎨᏴᎢ, ᎠᎴ ᏛᏓᎸᎢ, ᎠᎴ ᏩᎶᏏ ᏘᎾᏄᎪᏩ ᎢᏥᏈᏱ ᎦᏙᎯ.
ᎡᎳᏂᏃ ᎤᏌᎳᏓᏁ ᎤᏬᏰᏂ ᎦᎸᎳᏗᏢ ᎠᎹ ᏕᎦᏁᎲ ᎢᏥᏈᏱ; ᏩᎶᏏᏃ ᎤᏂᎷᏤ ᎠᎴ ᎤᏄᏢᏁ ᎦᏙᎯ ᎢᏥᏈᏱ.
ᎠᎾᏙᏂᏍᎩᏃ ᎾᏍᎩᏯ ᏄᎾᏛᏁᎴ ᏧᎾᏙᏅᏙᏗ ᏓᏅᏗᏍᎬᎢ, ᎠᎴ ᏚᏂᎾᏄᎪᏫᏎ ᏩᎶᏏ ᎢᏥᏈᏱ ᎦᏙᎯ.
ᏇᎵᏲᏃ ᎤᏓᏅᏎ ᏫᎨᏥᏯᏅᏗᏱ ᎼᏏ ᎠᎴ ᎡᎳᏂ, ᎠᎴ ᎯᎠ ᏄᏪᏎᎢ, ᎡᏍᏗᏔᏲᏏ ᏱᎰᏩ ᎾᏍᎩ ᏗᎩᎧᎲᎡᏗᏱ ᏩᎶᏏ ᎠᏴ ᎠᎴ ᏗᏆᏤᎵ ᏴᏫ; ᎠᏴᏃ ᏙᏓᎦᏥᏲᏏ ᏴᏫ, ᎾᏍᎩ ᎠᏥᎸ ᎤᏁᎴᏗᏱ ᏱᎰᏩ.
ᎼᏏᏃ ᎯᎠ ᏄᏪᏎᎴ ᏇᎵᏲ, ᏗᏍᏊᎪᏓᏏ. ᎢᎳᎩᏳ ᏓᏥᏔᏲᎵ ᎾᏍᎩ ᎢᏰᏣᏛᏁᏗᏱ ᏂᎯ, ᎠᎴ ᏘᏅᏏᏓᏍᏗ, ᎠᎴ ᏗᏣᏤᎵ ᏴᏫ. ᎾᏍᎩ ᏧᏛᏙᏗᏱ ᏩᎶᏏ ᏂᎯ ᏂᏣᏛᏅᎢ. ᎠᎴ ᏕᎯᏁᎸᎢ, ᎾᏍᎩᏃ ᎡᏉᏂ ᎤᏩᏒ ᎤᎾᏕᏗᏱ.
ᎯᎠᏃ ᏄᏪᏎᎢ, ᏑᎾᎴᎢ. ᎾᏍᎩᏯ ᏂᏣᏪᏒ ᏫᏂᎦᎵᏍᏓ, ᎤᏬᏎᎴᎢ; ᎾᏍᎩ ᏣᏙᎴᎰᎯᏍᏗᏱ ᎩᎶ ᏱᎰᏩ ᎣᎦᏁᎳᏅᎯ ᏄᏍᏛ ᎾᏍᎩ ᏄᏍᏛᎾ ᎨᏒᎢ.
ᏩᎶᏏᏃ ᏓᎨᏣᏓᏅᏒᎵ ᏂᎯ, ᎠᎴ ᏕᎯᏁᎸᎢ, ᎠᎴ ᏓᎬᏩᎾᏓᏅᎡᎵ ᏘᏅᏏᏓᏍᏗ ᎠᎴ ᏗᏣᏤᎵ ᏴᏫ; ᎡᏉᏂᏉ ᎤᏩᏒ ᎠᏁᎮᏍᏗ.
ᎼᏏᏃ ᎠᎴ ᎡᎳᏂ ᎤᏂᏄᎪᏨᎩ ᏇᎵᏲ ᎤᎾᏓᏅᎡᎸᎩ; ᎠᎴ ᎼᏏ ᎤᏍᏗᏰᏔᏅᎩ ᏱᎰᏩ ᏅᏓᎦᎵᏍᏙᏗᏍᎬᎩ ᏩᎶᏏ ᏚᎾᏄᎪᏫᏎᎸ ᏇᎵᏲ.
ᏱᎰᏩᏃ ᏄᏛᏁᎸᎩ ᎾᏍᎩᏯ ᏄᎲᏒ ᎼᏏ; ᎠᎴ ᏩᎶᏏ ᏚᏂᎵᏬᏨᎩ ᏓᏓᏁᎸᎢ, ᎣᏂ ᏕᎤᎾᏐᏴᎢ, ᎠᎴ ᏕᎦᎶᎨᏒᎢ.
ᏚᏂᏡᏂᏙᎸᎩᏃ, ᎦᏙᎯᏃ ᎠᏒᎬᎩ.
ᏇᎵᏲᏍᎩᏂ ᎤᏙᎴᎰᏒ ᏅᏩᏙᎯᏯᏛ ᏄᎵᏍᏔᏅᎢ, ᎤᏍᏓᏱᏛᎩ ᎤᎾᏫ, ᎠᎴ ᏂᏚᏛᏓᏍᏓᏁᎸᎾ ᎨᏒᎩ; ᎾᏍᎩᏯ ᏄᏪᏒ ᏱᎰᏩ.
ᏱᎨᏩᏃ ᎯᎠ ᏄᏪᏎᎸᎩ ᎼᏏ, ᎡᎳᏂ ᎯᎠ ᏂᏪᏏ, ᎯᎾᏄᎪᏩ ᏣᏙᎳᏅᏍᏗ, ᎠᎴ ᎲᏂᎦ ᎪᏍᏚ ᎦᏙᎯ ᎦᎳᎨᏴᎢ, ᎾᏍᎩ ᏘᏅ ᎤᎾᏙᏢᏗᏱ ᏂᎬᎾᏛ ᎦᏙᎯ ᎢᏥᏈᏱ.
ᎾᏍᎩᏃ ᏄᎾᏛᏁᎸᎩ; ᎡᎳᏂᏰᏃ ᎤᏙᏯᏅᎯᏛᎩ ᎤᏙᎳᏅᏍᏗ ᎦᎦᏁᎯ, ᎠᎴ ᎪᏍᏚ ᎤᏩᏂᎸᎩ ᎦᏙᎯ ᎦᎳᎨᏴᎢ, ᏘᏅᏃ ᎤᎾ ᏙᏢᏅᎩ, ᏕᎬᏩᏂᎳᎥᎩ ᏴᏫ, ᎠᎴ ᎦᎾᏝᎢ; ᏂᎦᏛ ᎪᏍᏚ ᎦᏙᎯ ᎦᎳᎨᏴ ᏘᏅ ᎤᎾᏙᏢᏅᎩ, ᏂᎬᎾᏛ ᎦᏙᎯ ᎢᏥᏡᏱ.
ᏗᎾᏙᏂᏍᎩᏃ ᎾᏍᎩᏯ ᏄᎾᏛᏁᎸᎩ ᏧᎾᏙᏅᏗ ᏓᏅᏗᏍᎬᎢ, ᏘᏅ ᏧᏂᎾᏄᎪᏫᏍᏗᏱ, ᎠᏎᏃ ᎤᏂᏄᎸᏅᎩ ᎾᏍᎩᏃ ᏘᏅ ᏕᎬᏩᏂᎳᎥᎩ ᏴᏫ ᎠᎴ ᎦᎾᏝᎢ.
ᏗᎾᏙᏂᏍᎩᏃ ᎯᎠ ᏂᎬᏩᏪᏎᎸᎩ ᏇᎵᏲ, ᎯᎠ ᎾᏍᎩ ᎤᏁᎳᏅᎯ ᎦᏰᏌᏛᎢ: ᏇᎵᏲᏃ ᎤᎾᏫ ᎤᏍᏓᏲᏒᎩ, ᎠᎴ ᎥᏝ ᏱᏚᏛᏓᏍᏓᏁᎴᎢ; ᎾᏍᎩᏯ ᏄᏪᏒ ᎤᏁᎳᏅᎯ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᏑᎾᎴ ᎭᏗᏛᎲᎭ, ᎠᎴ ᎢᎬᏱᏗᏢ ᏫᏯᎴᏁᎸᎭ ᏇᎵᏲ; ᎬᏂᏳᏉ, ᎠᎹᏱ ᏗᎦᏖᏍᏗ; ᎯᎠᏃ ᏂᏪᏎᎸᎭ, ᎯᎠᏃ ᏂᎦᏪᎭ ᏱᎰᏩ, ᏗᎩᏲᎯ ᏗᏆᏤᎵ ᏴᏫ, ᎾᏍᎩ ᎪᎱᏍᏗ ᎬᏆᏛᏁᏗᏱ;
ᎢᏳᏃ ᎢᏣᎨᏳᎲᏍᎨᏍᏗ ᏗᎩᏲᎯᏍᏗᏱ ᏗᏆᏤᎵ ᏴᏫ, ᎬᏂᏳᏉ, ᎠᏆᏓᏅᏍᏗ ᎨᏎᏍᏗ ᎨᏣᎷᏤᏗᏱ ᏛᎦ ᎠᎾᏓᏍᎦᎶᎩ, ᎠᎴ ᎬᏩᏂᎷᏤᏗᏱ ᏘᏅᏏᏓᏍᏗ, ᎠᎴ ᏗᏣᏤᎵ ᏴᏫ, ᎠᎴ ᏕᎯᏁᎸ ᏅᏂᏴᏍᏗᏱ; ᎢᏥᏈᏱ ᎠᏁᎯ ᏓᏂᏁᎸ ᏗᏂᎧᎵᏬᎯ ᎨᏎᏍᏗ ᏛᎦ ᎠᎾᏓᏍᎦᎶᎩ, ᎠᎴ ᎾᏍᏉ ᎦᏙᎯ ᎾᎿ ᎠᏁᎲᎢ.
ᏓᎦᏓᏓᎴᏔᏂᏃ ᎾᎯᏳ ᎢᎦ ᎪᏏᏂ ᏍᎦᏚᎩ ᎨᏒᎢ, ᎾᎿ ᏓᏂᏁᎸ ᏗᏆᏤᎵ ᏴᏫ, ᎥᏝ ᏛᎦ ᎠᎾᏓᏍᎦᎶᎩ ᎾᎿ ᏯᏁᎮᏍᏗ; ᎾᏍᎩ ᏣᏙᎴᎰᎯᏍᏗᏱ ᎠᏴ ᏱᎰᏩ ᎦᏙᎯ ᎠᏰᎵ ᎾᏆᏛᏅᎢ.
ᎠᎴ ᏓᎦᏥᏯᏓᏓᎴᏔᏂ ᏗᏆᏤᎵ ᏴᏫ ᎠᎴ ᏂᎯ ᏗᏣᏤᎵ ᏴᏫ; “ᎾᎴ ᎾᏍᎩ ᎯᎠ ᎤᏰᎸᏛ ᎬᏂᎨᏒ ᏅᏓᎦᎵᏍᏔᏂ.
ᏱᎰᏩᏃ ᎾᏍᎩ ᏄᏛᏁᎸᎩ; ᎠᎴ ᎤᏂᎷᏨᎩ ᎤᎾᏕᏯᏙᏗ ᎠᎾᏓᏍᎦᎶᎩ ᏛᎦ, ᎤᏂᏴᎸᎩ ᏇᎵᏲ ᎦᏁᎸᎢ, ᎠᎴ ᏧᏅᏏᏓᏍᏗ ᏓᏂᏁᎸᎢ, ᎠᎴ ᏂᎬᎾᏛ ᎦᏙᎯ ᎢᏥᏡᏱ; ᎦᏙᎯ ᎤᏲᏨᎩ ᏅᏗᎦᎵᏍᏙᏗᏍᎬ ᎠᎾᏓᏍᎦᎶᎩ ᏛᎦ.
ᏇᎵᏲᏃ ᏫᏚᏇᏯᏅᎲᎩ ᎼᏏ ᎠᎴ ᎡᎳᏂ, ᎯᎠᏃ ᏄᏪᏒᎩ, ᎢᏤᎾ ᎠᏥᎸ ᏪᏤᎶᏏ ᎢᏣᏁᎳᏅᎯ ᎠᏂ ᎦᏙᎯ.
ᎼᏏᏃ ᎯᎠ ᏄᏪᏒᎩ; ᎥᏝ ᏱᏚᏳᎪᏗ ᎾᏍᎩ ᎢᏯᏛᏁᏗᏱ; ᎠᏥᎸᏰᏃ ᏲᏤᎳᏍᏓ ᎤᏂᏆᏘᏍᏗ ᎢᏥᏈᏱ ᎠᏁᎯ ᎤᎾᏤᎵᎦ, ᏲᏣᎵᏍᎪᎸᏓᏏ ᏱᎰᏩ ᎣᎦᏁᎳᏅᎯ; ᎬᏂᏳᏉ, ᏥᎪ ᎠᏥᎸ ᏓᏲᏤᎳᏍᏔᏂ ᎤᏂᏆᏘᏍᏗ ᎢᏥᏈᏱ ᎠᏁᎯ ᎤᎾᏤᎵᎦ ᏓᏂᎧᏅᎢ, ᏝᏍᎪᏃ ᏅᏯ ᏱᏙᎦᎪᎬᏂᏍᏓ?
ᏦᎢᏍᎩᏂ ᎢᎦ ᎡᏅᏍᏗ ᎢᏴᏛ ᏓᏲᏤᏏ Ꭰ ᎢᎾᎨᎢ, ᎠᎴ ᎠᏥᎸ ᏮᏓᏲᏤᎴᎵ ᏱᎰᏩ ᎣᎦᏁᎳᏅᎯ ᎾᏍᎩᏯ ᏃᎩᏪᏎᎸᎢ.
ᏇᎵᏲᏃ ᎯᎠ ᏄᏪᏒᎩ; ᏙᏓᏨᏲᏏ ᎢᏤᏅᏍᏗᏱ, ᎾᏍᎩ ᎠᏥᎸ ᎡᏤᎴᏗᏱ ᏱᎰᏩ ᎢᏣᏁᎳᏅᎯ Ꭰ ᎢᎾᎨᎢ; ᏞᏍᏗ ᎠᏗᎾ ᎢᏅ ᎢᏤᏅᏒᎩ: ᏍᏆᏓᏙᎵᏍᏓᏏ.
ᎼᏏᏃ ᎯᎠ ᏄᏪᏒᎩ, ᎬᏂᏳᏉ ᏓᎦᏓᏅᏏ ᎮᏙᎲᎢ, ᎠᎴ ᏓᏥᏔᏲᏎᎵ ᏱᎰᏩ ᎾᏍᎩ ᏛᎦ ᎠᎾᏓᏍᎦᎶᎩ ᎬᏩᏓᏅᏒᏗᏱ ᏇᎵᏲ, ᎬᏩᎾᏓᏅᎡᏗᏱ ᏧᏅᏏᏓᏍᏗ, ᎠᎴ ᎬᏩᎾᏓᏅᎡᏗᏱ ᏧᏤᎵ ᏴᏫ ᎤᎩᏨᏅᎢ; ᎠᏎᏃ ᏞᏍᏗ ᎦᎶᏄᎮᏛ ᏳᏩᏔᏁᏍᏗ ᏇᎵᏲ ᎾᏍᎩ ᏂᏚᏲᏍᎬᎾ ᎨᏒ ᏴᏫ ᎠᏥᎸ ᎤᏁᎴᏗᏱ ᏱᎰᏩ.
ᎼᏏᏃ ᏇᎵᏲ ᎤᏓᏅᎡᎸᎩ, ᎠᎴ ᏱᎰᏩ ᎤᏔᏲᏎᎸᎩ.
ᏱᎰᏩᏃ ᎾᏍᎩᏯ ᏄᏪᏒ ᎼᏏ ᏄᏛᏁᎸᎩ; ᎠᎴ ᏚᏪᎧᎲᎡᎸᎩ ᏛᎦ ᎠᎾᏓᏍᎦᎶᎩ ᏇᎵᏲ, ᎠᎴ ᏧᏅᏏᏓᏍᏗ, ᎠᎴ ᏧᏤᎵ ᏴᏫ; ᎠᎴ ᎥᏝ ᏌᏉ ᏳᎵᏃᎯᏰᎢ.
ᏇᎵᏲᏃ ᎠᏏᏉ ᎤᎾᏫ ᎤᏍᏓᏱᏛᎩ, ᎠᎴ ᎥᏝ ᏱᏚᏲᏎ ᏴᏫ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᏇᎵᏲ ᏫᎷᏥ, ᎠᎴ ᎯᎠ ᏫᏂᏪᏏ, ᎯᎠ ᏂᎦᏪᎭ ᏱᎰᏩ ᎤᏁᎳᏅᎯ ᎠᏂᏖᏡᎷ ᎤᎾᏤᎵᎦ. ᏗᎩᏲᎯ ᏗᏆᏤᎵ ᏴᏫ, ᎾᏍᎩ ᎪᎱᏍᏗ ᎬᏆᏛᏁᏗᏱ.
ᎢᏳᏰᏃ ᎢᏣᎨᏳᏅ ᏗᎩᏲᎯᏍᏗᏱ, ᎠᎴ ᎠᏏᏉ ᏙᎩᏂᏴᏎᏍᏗ,
ᎬᏂᏳᏉ, ᏱᎬᏩ ᏙᏛᏏᏔᏗ ᏗᏣᏤᎵ ᎦᎾᏝᎢ ᏠᎨᏏ ᎠᏁᎯ, ᏐᏈᎵ, ᏗᏂᎵᎠᏅᎯᏛ ᏐᏈᎵ, ᎨᎻᎵ, ᏩᎦ, ᎠᎴ ᎠᏫ; ᎤᏣᏘ ᎤᏍᏚᏎᏗ ᎥᏳᎩ ᏓᏳᏂᏰᎢᎵᏕᎵ.
ᎠᎴ ᏱᎰᏩ ᏙᏛᏓᏓᎴᏔᏂ ᎦᎾᏝᎢ ᎢᏏᎵ ᏧᎾᏤᎵᎦ, ᎠᎴ ᎦᎾᏝᎢ ᎢᏥᏈ ᏧᎾᏤᎵᎦ; ᎠᎴ ᎥᏝ ᎪᎱᏍᏗ ᏴᏓᎦᎵᏬᏥ ᏥᏂᎦᎥ ᎢᏏᎵ ᏧᎾᏤᎵᎦ.
ᏱᎰᏩᏃ ᎤᏎᎸᎩ ᎢᏳᏉ ᎨᏒᎢ. ᎯᎠ ᏄᏪᏒᎩ, ᎤᎩᏨᏅᏉ ᏱᎰᏩ ᎾᏍᎩ ᎯᎠ ᏅᏛᏛᏁᎵ ᎠᏂ ᎦᏙᎯ.
ᏱᎰᏩᏃ ᎾᏍᎩ ᏄᏛᏁᎸᎩ ᏭᎩᏨᏅ, ᎠᎴ ᏂᎦᏛ ᎦᎾᏝᎢ ᎢᏥᏈᏱ ᎡᎯ ᎤᎵᏬᏨᎩ; ᎦᎾᏝᎢᏍᎩᏂ ᎢᏏᎵ ᏧᏪᏥ ᏧᎾᏤᎵᎦ ᎥᏝ ᏌᏉ ᏳᎵᏬᏤᎢ.
ᏇᎵᏲᏃ ᎤᏓᏅᏒᎩ, ᎠᎴ ᎬᏂᏳᏉ ᎥᏝ ᏌᏉ ᎤᏅ ᎦᎾᏝᎢ ᎢᏏᎵ ᏧᎾᏤᎵ ᎤᎵᏬᏨᎯ ᏱᎨᏎᎢ. ᏇᎵᏲᏃ ᎤᎾᏫ ᎤᏍᏓᏲᏒᎩ, ᎠᎴ ᎥᏝ ᏱᏚᏲᏎ ᎾᏍᎩ ᏴᏫ.
ᏱᎰᏩᏃ ᎼᏏ ᎠᎴ ᎡᎳᏂ ᎯᎠ ᏂᏚᏪᏎᎸᎩ; ᏫᏍᏗᎩ ᎪᏍᏚ ᎠᏏᎩᎳᏅᎯ ᏔᎷᎩᏍᎩᎬᎾᏬᏙᏗᏱ, ᎼᏏᏃ ᏭᏕᏒᎭ. ᎦᎸᎳᏗ ᎢᏗᏢ ᏇᎵᏲ ᏓᎧᏅᎢ.
ᎤᏃᎱᏲᎵᏃ ᎪᏍᏚ ᎢᏳᎵᏍᏙᏗ ᎨᏎᏍᏗ ᏂᎬᎾᏛ ᎦᏙᎯ ᎢᏥᏈᏱ, ᎠᎴ ᏚᏯᏍᏗ ᎢᏳᎵᏍᏙᏗ ᎨᏎᏍᏗ ᏕᎬᏩᎾᏢᎥᏍᎨᏍᏗ ᏴᏫ, ᎠᎴ ᎦᎾᏝᎢ, ᏂᎬᎾᏛ ᎦᏙᎯ ᎢᏥᏡᏱ.
ᎪᏍᏚᏃ ᏔᎷᎩᏍᎩᎬᎾᏬᏙᏗᏱ ᎠᎩᏛ ᎤᏂᏴᏒᎩ, ᎠᎴ ᏇᎵᏲ ᎢᎬᏱᏢ ᏚᎾᎴᏁᎸᎩ; ᎼᏏᏃ ᎦᎸᎳᏗ ᎢᏗᏢ ᏭᏗᏅᎩ:; ᏚᏯᏍᏗᏃ ᏄᎵᏍᏔᏅᎩ ᎾᏍᎩ ᏕᎬᏩᎾᏢᎥᏍᎬᎩ ᏴᏫ ᎠᎴ ᎦᎾᏝᎢ.
ᏗᎾᏙᏂᏍᎩᏃ ᎥᏝ ᏰᎵ ᎼᏏ ᎤᏬᎸ ᎢᎬᏱᏗᏢ ᎬᏩᎾᎴᏁᏗ ᏱᎨᏎᎢ ᏚᏯᏍᏗ ᏕᎬᏩᎾᏢ ᎢᏳᏍᏗ; ᏗᎾᏙᏂᏍᎩᏰᏃ ᎠᎴ ᏂᎦᏛ ᎢᏥᏈᏱ ᎠᏁᎯ ᏚᏯᏍᏗ ᏕᎬᏩᎾᎣᎥᎩ.
ᏱᎰᏩᏃ ᎤᏍᏓᏱᏕᎸᎩ ᏇᎵᏲ ᎤᎾᏫ, ᎠᎴ ᎥᏝ ᏱᏚᏛᏓᏍᏓᏁᎴᎢ: ᎾᏍᎩᏯ ᏱᎰᏩ ᏄᏪᏎᎸ ᎼᏏ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᏑᎾᎴ ᎭᏗᏛᎲᎭ ᎠᎴ ᏇᎵᏲ ᏫᎷᏤᎸᎭ, ᎠᎴ ᎯᎠ ᏂᏪᏎᎸᎭ, ᎯᎠ ᏂᎦᏪᎭ ᏱᎰᏩ ᎤᏁᎳᏅᎯ ᎠᏂᏡᎷ ᎤᎾᏤᎵᎦ, ᏗᏆᏤᎵ ᏴᏫ ᏗᎩᏲᎯ, ᎾᏍᎩ ᎪᎱᏍᏗ ᎬᏆᏛᏁᏗᏱ.
ᎪᎯᏰᏃ ᎨᏒᎢ ᏓᎦᏓᏅᏏ ᏣᎷᏤᏗᏱ ᏣᎾᏫᏱ ᏂᎦᏗᏳ ᎠᏆᏤᎵ ᎤᏕᏯᏙᏗ, ᎠᎴ ᎤᏂᎷᏤᏗᏱ ᏘᏅᏏᏓᏍᏗ ᎠᎴ ᏗᏣᏤᎵ ᏴᏫ; ᎾᏍᎩ ᏣᏙᎴᎰᎯᏍᏓᏱ ᎩᎶ ᏁᎲᎾ ᎨᏒ ᎠᏴ ᎾᏆᏍᏛ ᎾᏍᎩᏯ ᎡᎶᎯ ᏂᎬᎾᏛᎢ.
ᎪᎯᏰᏃ ᎨᏒ ᏓᏥᏌᎳᏓᏂ ᎠᏉᏰᏂ ᎾᏍᎩ ᏂᎯ ᎠᎴ ᏗᏣᏤᎵ ᏴᏫ ᎥᏳᎩ ᎢᏨᏴᏂᏍᏙᏗᏱ; ᎠᎴ ᏣᎵᏛᏙᏗ ᎨᏎᏍᏗ ᎡᎶᎯ.
ᎠᎴ ᎤᏙᎯᏳᎯ ᎾᏍᎩ ᎯᎠ ᏅᏗᎦᎵᏍᏙᎢᎭ ᏥᎬᏌᎳᏓᏅ, ᏂᎯ ᎬᏴᏗᏍᎬ ᎠᎩᎾᏄᎪᏫᏍᏗᏱ ᎠᏆᎵᏂᎬᎬᎢ; ᎠᎴ ᏓᏆᏙᎥ ᏂᎬᎾᏛ ᎡᎶᎯ ᎤᏂᏃᎮᏗᏱ.
ᎠᏏᏉᏍᎪ ᏕᎭᎴᎲᏍᎦ ᏕᎭᏡᏗᎭ ᏗᏆᏤᎵ ᏴᏫ, ᎾᏍᎩ ᎥᏝ ᏲᎯᏳᎲᏍᎦ ᏗᎩᏲᎯᏍᏗᏱᎸ
ᎬᏂᏳᏉ ᎤᎩᏨᏅ ᎪᎯ ᏥᏂᎧᎳ ᏂᎧᎴᏍᏗ ᏓᏥᎦᏃᏔᏂ ᎠᎴ ᎤᏣᏘ ᎤᏍᎦᏎᏗ ᏓᎦᏁᏐᎠᏏ, ᎾᏍᎩ ᎥᏝ ᎢᎸᎯᏳ ᏱᏄᎵᏍᏔᏃ ᎢᏥᏈ ᎬᏩᏙᏢᏅᎯ ᎪᎯ ᎢᏯᏍᏗ.
ᎾᏍᎩᏃ ᏇᎵᏲ ᏧᏅᏏᏓᏍᏗ ᏱᎰᏩ ᎧᏁᎬ ᎠᏂᎾᏰᏍᎩ, ᏓᏓᏁᎸ ᏫᏚᏂᏴᏔᏅᎩ ᏧᏂᏅᏏᏓᏍᏗ ᎠᎴ ᎦᎾᏝᎢ ᏧᎾᏤᎵᎦ.
ᎾᏃ ᎾᏍᎩ ᏄᎸᏉᏔᏅᎾ ᏱᎰᏩ ᎤᏁᏨᎢ, ᏚᏪᎧᎯᏴᎩ ᏠᎨᏏ ᏧᏅᏏᏓᏍᏗ ᎠᎴ ᏧᏤᎵ ᎦᎾᏝᎢ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎯᏌᎳᏛᎦ ᏦᏰᏂ ᎦᎸᎶᎢ ᎢᏗᏢ, ᎾᏍᎩ ᎤᏁᏐᎢᏍᏗᏱ ᎢᏥᏈᏱ ᎦᏙᎯ ᏂᎬᎾᏛᎢ, ᎤᏩᏂᏍᏗᏱ ᏴᏫ, ᎠᎴ ᎦᎾᏝᎢ, ᎠᎴ ᏂᎦᎥ ᎦᏄᎸᏒᎢ ᏠᎨᏏ ᎡᎯ, ᏂᎬᎾᏛ ᎦᏙᎯ ᎢᏥᏈᏱ.
ᎼᏏᏃ ᎤᏌᎳᏓᏅᎩ ᎤᏙᎳᏅᏍᏗ ᎦᎸᎳᏗ ᎢᏗᏢ, ᏱᎰᏩᏃ ᏓᏳᏅᏒᎩ ᎠᏴᏓᏆᎶᏍᎩ ᎠᎴ ᎤᏁᏍᏓᎳ, ᎠᏥᎸᏃ ᎦᏙᎯ ᎤᏪᏙᎸᎩ; ᏱᎰᏩᏃ ᏄᏩᏂᏌᏅ ᎤᏁᏐᎠᏒᎩ ᎢᏥᏡᏱ ᎦᏙᎯ.
ᎾᏍᎩᏃ ᎤᏁᏐᎠᏒᎩ ᎠᎴ ᎠᏥᎸ ᎤᏓᏑᏴᎩ ᎦᏁᏐᎠᏍᎬᎢ, ᎤᏣᏘ ᎤᎾᏰᎯᏍᏗ ᎾᏍᎩᏯ Ꮭ ᎢᎸᎯᏳ ᏳᏁᏐᎠᏐ ᎢᏥᏈᏱ ᎾᎿ ᎠᏰᎵ ᎬᏩᏙᏢᏅᎯ ᏅᏓᎬᏩᏓᎴᏅᏛ.
ᏂᎬᎾᏛᏃ ᎦᏙᎯ ᎢᏥᏈᏱ ᎤᏁᏍᏓᎳ ᎤᏅᏂᎲᎩ ᏂᎦᏛ ᏠᎨᏏ ᎠᏁᏙᎯ, ᏴᏫ ᎠᎴ ᎾᏍᏉ ᎦᎾᏝᎢ; ᎠᎴ ᎤᏁᏍᏓᎳ ᏂᎦᎥ ᎦᏄᎸᏒ ᏠᎨᏏ ᎤᏩᏂᎸᎩ, ᎠᎴ ᏕᏡᎬ ᏠᎨᏏ ᏚᏲᏍᏔᏅᎩ.
ᎪᏏᏂ ᎤᏩᏒ, ᎾᎿ ᎢᏏᎵ ᏧᏪᏥ ᎠᏁᎲᎢ, ᎥᏝ ᏳᏁᏐᏗᏎᎢ.
ᏇᎵᏲᏃ ᎤᏓᏅᏒᎩ, ᎠᎴ ᏫᏚᏯᏅᎲᎩ ᎼᏏ ᎠᎴ ᎡᎳᏂ, ᎠᎴ ᎯᎠ ᏂᏚᏪᏎᎸᎩ, ᏥᏍᎦᏅᎩ ᎪᎯ; ᏱᎰᏩ ᎾᏍᎦᏅᎾ, ᎠᏴᏃ ᎠᎴ ᏗᏆᏤᎵ ᏴᏫ ᎣᏥᏍᎦᎾᎢ.
ᎿᏉ ᏰᎵᏉ, ᎯᏔᏲᏏ ᏱᎰᏩ, ᎾᏍᎩᏉ ᎢᎦᎢ ᎤᏣᏘ ᎤᏴᏓᏆᎶᏍᏗᏱ ᎠᎴ ᎤᏁᏐᎠᎯᏍᏗᏱ; ᏙᏓᏨᏲᏏᏃ, ᎠᎴ ᎥᏝ ᎤᏟ ᎢᎪᎯᏛ ᏴᎨᏤᏓ.
ᎼᏏᏃ ᎯᎠ ᏄᏪᏎᎸᎩ; ᏥᏄᎪᏨᏉ ᎦᏚᎲᎢ. ᏗᏉᏰᏂ ᏱᎰᏩ ᎢᏗᏢ ᏫᏛᏓᏥᏌᎳᏙᏔᏂ; ᎠᏴᏓᏆᎶᏍᎬᏃ ᏛᏑᎵᎪᏥ, ᎥᏝ ᎠᎴ ᎿᏉ ᎤᏁᏐᎠᎯᏍᏗ ᏱᎨᏎᏍᏗ; ᎾᏍᎩ ᏣᎦᏙᎥᎯᏍᏗᏱ ᎡᎶᎯ ᏱᎰᏩ ᎤᏤᎵᎦ ᎨᏒᎢ.
ᏂᎯᏍᎩᏂ ᎨᏒᎢ, ᎠᎴ ᏗᏣᏤᎵ ᏘᏅᏏᏓᏍᏗ, ᏥᎦᏔᎭ ᎠᏏᏉ ᎡᏥᎾᏰᎢᏍᏗ ᏂᎨᏒᎾ ᎨᏒ ᏱᎰᏩ ᎤᏁᎳᏅᎯ.
ᏙᎴᏛ ᎠᎴ ᎤᏣᎴᏍᏗᎢᏳᏍᏗ ᎤᏲᏍᏔᏅᎩ; ᎤᏣᎴᏍᏗᏰᏃᎢᏳᏍᏗ ᎤᏥᏣᏔᏅᎯ ᎨᏒᎩ, ᏙᎴᏛᏃ ᎿᏉ ᎤᎦᏔᏛᎩ.
ᎤᏣᎴᏍᏗᏍᎩᏂ ᎠᎴ ᎤᏣᎴᏍᏗ ᎤᏰᎸᎭ ᎥᏝ ᏳᏲᏤᎢ, ᎥᏝᏰᏃ ᎤᏛᏏᏌᏛ ᏱᎨᏎᎢ.
ᎼᏏᏃ ᎤᏄᎪᏨᎩ ᎦᏚᎲ ᏇᎵᏲ ᎤᏓᏅᎡᎸᎩ, ᎠᎴ ᏧᏬᏰᏂ ᏱᎰᏩ ᎢᏗᏢ ᏚᏌᎳᏙᏔᏅᎩ; ᎠᏴᏓᏆᎶᏍᎬᏃ ᎠᎴ ᎦᏁᏐᎠᏍᎬ ᎤᏑᎵᎪᏨᎩ, ᎠᎴ ᎥᏝ ᎠᎦᏍᎬ ᏴᏧᏪᏐᏅᏰ ᎦᏙᎯ.
ᏊᎵᏲᏃ ᎤᏙᎴᎰᏒ ᎠᎦᏍᎬ ᎠᎴ ᎦᏁᏐᎠᏍᎬ ᎠᎴ ᎠᏴᏓᏆᎶᏍᎬ ᎤᏑᎵᎪᏨᎢ, ᎠᏏᏉ ᎤᏍᎦᏅᏨᏩᎩ, ᎠᎴ ᎤᏍᏓᏱᏛ ᎤᎾᏫ, ᎤᏩᏒ ᎠᎴ ᏧᏅᏏᏓᏍᏗ.
ᏇᎵᏲᏃ ᎤᎾᏫ ᎤᏍᏓᏲᏒᎩ, ᎥᏝ ᎠᎴ ᏱᏚᏲᏎ ᎢᏏᎵ ᏧᏪᏥ; ᎾᏍᎩᏯ ᏄᏪᏒ ᏱᎰᏩ ᎼᏏ ᎬᏂᎨᏒ ᏄᏩᏁᎸᎢ.
ᏱᎰᏩᏃ ᎯᎠ ᏄᏪᏎᎸ ᎼᏏ, ᏇᎵᏲ ᏫᎷᏥ; ᎠᏴᏰᏃ ᏥᏍᏓᏱᏕᎸ ᎤᎾᏫ, ᎠᎴ ᏧᏂᎾᏫ ᏧᏅᏏᏓᏍᏗ, ᎾᏍᎩ ᎬᏂᎨᏒ ᎢᏥᏴᏁᏗᏱ ᎯᎠ ᎾᏍᎩ ᎤᏍᏆᏂᎪᏗ ᏓᎩᎸᏫᏍᏓᏁᎲᎢ;
ᎠᎴ ᎾᏍᎩ ᎬᏂᎨᏒ ᎢᎯᏴᏁᏗᏱ ᏤᏥ, ᎠᎴ ᎾᏍᎩ ᏤᏥ ᎤᏪᏥ ᎾᏆᏛᏁᎸᎢ ᎢᏥᏈᏱ, ᎠᎴ ᎤᏍᏆᏂᎪᏗ ᏓᎩᎸᏫᏍᏓᏁᎸ ᎠᏁᎲᎢ; ᎾᏍᎩ ᎢᏥᎦᏙᎥᎯᏍᏗᏱ ᎠᏴ ᏱᎰᏩ ᎨᏒᎢ.
ᎼᏏᏃ ᎠᎴ ᎡᎳᏂ ᏇᎵᏲ ᏭᏂᎷᏅᏤᎸᎩ ᎠᎴ ᎯᎠ ᏫᏄᏂᏪᏎᎸᎩ, ᎯᎠ ᏂᎦᏪᎭ ᏱᎰᏩ ᎤᏁᎳᏅᎯ ᎠᏂᏡᎷ ᎤᎾᏤᎵᎦ, ᎢᎳᎪ ᏅᏓᎪᎯᏥ ᏓᏣᎨᏳᏂ ᎡᎳᏗ ᎢᏍᏆᏛᏁᏗᏱ? ᏗᎩᏲᎯ ᏗᏆᏤᎵ ᏴᏫ ᎾᏍᎩ ᏫᎬᏆᏓᏙᎵᏍᏓᏁᏗᏱ.’
ᎢᏳᏰᏃ ᎢᏣᎨᏳᏅᎭ ᏗᎩᏲᎯᏍᏗᏱ ᏗᏆᏤᎵ ᏴᏫ, ᎬᏂᏳᏉ, ᏑᎾᎴᎢ ᏙᏓᎦᏘᏃᎵ ᏙᎳᏧᎦ-ᏣᏁᏆ ᎠᏂ ᏣᏤᎵᎪᎯ;
ᎠᎴ ᏛᏄᏢᏂ ᎦᏙᎯ, ᎾᏍᎩ ᎩᎶ ᎥᏝ ᏰᎵ ᎬᏩᎪᏩᏛᏗ ᏱᎨᏎᏍᏗ ᎦᏙᎯ; ᎠᎴ ᏛᏂᎪᏂ ᎾᏍᎩ ᎤᎵᏃᎯᏴᎯ, ᎾᏍᎩ ᎤᏁᏐᎠᏒ ᎢᏥᏃᎯᏰᎸᎯ, ᎠᎴ ᏛᎾᎵᏍᏓᏴᏔᏂ ᏂᎦᏛ ᏕᏡᎬ ᏠᎨᏏ ᎢᏣᏛᎯᏎᎸᎢ.
ᎠᎴ ᏙᏛᏂᎧᎵᎵ ᏕᎯᏁᎸᎢ, ᎠᎴ ᏂᎦᏛ ᏘᏅᏏᏓᏍᏗ ᏓᏂᏁᎸᎢ, ᎠᎴ ᏓᏂᏁᎸ ᏂᎦᏛ ᎢᏥᏈᏱ ᎠᏁᎯ; ᎾᏍᎩ ᎥᏝ ᏗᏥᎦᏴᎵᎨ. ᎠᎴ ᏗᏥᎦᏴᎵᎨ ᏧᏂᎦᏴᎵᎨ ᎤᏂᎪᎲᎯ ᏱᎩ ᎡᎶᎯ ᎤᎾᏕᏅ ᏅᏓᎬᏩᏓᎴᏅᏛ ᎪᎯ ᎢᏯᏍᏗ. ᎤᎦᏔᎲᏒᎩᏃ ᎠᎴ ᎤᏓᏅᎡᎸᎩ ᏇᎵᏲ.
ᏯᏇᎵᏲᏃ ᏧᏅᏏᏓᏍᏗ ᎯᎠ ᏂᎬᏩᏪᏎᎸᎩ. ᎢᎳᎪ ᏅᏓᎪᎯᏥ ᎢᎩᏌᏛᎥᏍᎩ ᎨᏎᏍᏗ ᎯᎠ ᎠᎦᏍᏯ) ᏗᎩᏲᎯ ᎠᏂᏍᎦᏯ ᎾᏍᎩ ᎪᎱᏍᏗ ᏭᎾᏛᏁᏗᏱ ᏱᎰᏩ ᎤᎾᏁᎳᏅᎯ; ᏝᏍᎪ ᎠᏏ ᏱᎦᏔᎭ ᎢᏥᏈ ᎤᏲᏨᎢᎮ
ᎼᏏᏃ ᎠᎴ ᎡᎳᏂ ᏔᎵᏁ ᏇᎵᏲ ᎤᏬᎸ ᏙᎨᎦᏘᏃᎸᎩ; ᎯᎠᏃ ᏂᏚᏪᏎᎸᎩ, ᎢᏤᎾ ᎪᎱᏍᏗ ᏪᏣᏛᏂᏏ ᏱᎰᏩ ᎢᏣᏁᎳᏅᎯ; ᎦᎪ ᎠᏕᏃ ᎾᏍᎩ ᏨᏛᏁᏏ?
ᎼᏏᏃ ᎯᎠ ᏄᏪᏒᎩ; ᏗᏂᏲᎵ ᎠᎴ ᎠᏂᎦᏴᎵᎨ ᏦᎦᏤᎵ ᏓᏲᏤᏏ; ᎠᎴ ᎠᏂᏍᎦᏯ ᏦᎨᏥ ᎠᎴ ᎠᏂᎨᏴ ᏦᎨᏥ ᏓᏲᏤᏏ; ᎠᏫ ᎠᎴ ᏩᎦ ᏙᏓᏲᏣᏘᏁᏏ; ᎠᏎᏰᏃ ᎣᎦᎵᏍᏓᏴᏗ ᏱᎰᏩ ᎤᏤᎵ ᎠᎵᏍᏓᏴᏗ.
ᎯᎠᏃ ᏂᏚᏪᏎᎸᎩ, ᏱᎰᏩ ᎾᏍᎩ ᏄᏍᏕᏍᏗ ᏕᏥᎧᎿᏩᏗᏙᎮᏍᏗ, ᎾᏍᎩᏯ ᏥᏙᏓᏨᏲᏏ ᎠᎴ ᏧᎾᏍᏗ ᏗᏣᏤᎵᎦ. ᎢᏣᎦᏌᏯᏍᏓ; ᎤᏲᏰᏃ ᎢᎬᏱᏗᏢ ᏄᏍᏗ.
ᎥᏝ ᎾᏍᎩ ᏱᏅᎨᏣᏛᎦ, ᏂᎯᏍᎩᏂᎢᏥᏍᎦᏯ ᎢᏣᏂᎩ, ᎠᎴ ᎪᎱᏍᏗ ᏪᏣᏛᏂᏏ ᏱᎰᏩ; ᎾᏍᎩᏰᏃ ᏥᏄᏍᏛᎩ ᏥᏥᏔᏲᎸᎩ. ᎥᎨᏥᎨᎯᏙᎸᏃ ᏇᎵᏲ ᎠᎦᏔᎲᎢ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎯᏌᎳᏛᎦ ᏦᏰᏂ ᎢᏥᏈᏱ ᎦᏙᎯ ᎦᎸᎳᏗᏢ ᏙᎳᏧᎦᏣᏁᏆ ᎤᏂᎵᎯᏍᏗᏱ, ᎾᏍᎩ ᎢᏥᏈᏱ ᎦᏙᎯ ᎤᏂᎷᎯᏍᏗᏱ, ᎠᎴ ᎤᏂᎩᏍᏗᏱ ᏂᎦᎥ ᎦᏄᎸᏒ ᎦᏙᎯ, ᎾᏍᎩ ᏂᎦᏛ ᎤᏁᏍᏓᎳ ᎤᏃᎯᏴᎯ.
ᎼᏏᏃ ᎤᏌᎳᏓᏅᎩ ᎤᏙᎳᏅᏍᏗ ᎢᏥᏈᏱ ᎦᏙᎯ ᎦᎸᎳᏗᏢ, ᏱᎰᏩᏃ ᏄᏩᏂᏌᏅᎩ ᎾᎿ ᎦᏙᎯ ᎤᏃᏄᏅᎩ ᏗᎧᎸᎬ ᎢᏗᏢ ᏓᏳᏱᎸᏍᏔᏅᎩ, ᎤᏙᏓᏆᏛ ᎾᎯᏳ ᎢᎦ ᎠᎴ ᎤᎵᏨᏓᏆᏛ; ᏑᎾᎴᏃ ᏄᎵᏍᏔᏅ ᏗᎧᎸᎬ ᏧᏃᎸᏛ ᏙᎳᏧᎦᏣᏁᏆ ᎤᏂᏃᎸᏔᏂᎸᎩ.
ᏙᎳᏧᎦᏃᏣᏁᏆ ᎤᏁᏙᎸᎩ ᏂᎬᎾᏛ ᎦᏙᎯ ᎢᏥᏈᏱ, ᎠᎴ ᎤᎾᎴᏫᏍᏔᏅᎩ ᎢᏥᏈ ᏂᎬᎾᏛᎢ; ᎤᏣᏘ ᎤᎾᏕᏯᏙᏛᎩ; ᎾᎯᏳ ᎢᏯᏍᏗ ᎥᏝ ᎢᎸᎯᏳ ᏳᎾᏕᏃ ᎾᏍᎩ ᎢᏳᎾᏍᏗ, ᎣᏂ ᎠᎴ ᎥᏝ ᎾᏍᎩ ᎢᏳᎾᏍᏗ ᏴᎬᎾᏕᎲᎦ.
ᏂᎬᎾᏛᏰᏃ ᎦᏙᎯ ᎤᏄᏢᏔᏅᎩ, ᎾᏍᎩ ᎤᎾᎵᏏᎲᏍᏔᏅ ᎦᏙᎯ; ᎠᎴ ᎤᏂᎪᏅ ᏂᎦᎥ ᎤᏰᎾᎥ ᎦᏙᎯ ᎠᎴ ᏂᎦᏛ ᎤᏔᎾᎥ ᏕᏡᎬ ᎾᏍᎩ ᎤᏁᏍᏓᎳ ᎤᏃᎯᏴᎯ: ᎥᏝ ᎠᎴ ᎪᎱᏍᏗ ᎢᏤ ᏳᎵᏃᎯᏰ ᏕᏡᎬᎢ, ᎠᎴ ᎤᏰᎾᎥ ᏠᎨᏏ, ᎢᏥᏈᏱ ᎦᏙᎯ ᏂᎬᎾᏛᎢ.
ᏇᎵᏲᏃ ᎤᎵᏍᏗ ᏫᏚᏯᏅᎲᎩ ᎼᏏ ᎠᎴ ᎡᎳᏂ; ᎯᎠᏃ ᏄᏪᏒᎩ, ᏥᏍᎦᏅᏤᎸ ᏱᎰᏩ ᎢᏍᏓᏁᎳᏅᎯ, ᎠᎴ ᏂᎯ ᎢᏍᏛᏍᎦᏅᏤᎸ.
ᎿᏉᏃ ᎢᏍᏛᏔᏲᏎᎭ, ᎠᏏ ᏌᏉ ᏂᏍᎩᏂᏙᎵᎩ ᎠᎩᏍᎦᏅᏨᎢ, ᎠᎴ ᎡᏍᏗᏔᏲᏏ ᏱᎰᏩ ᎢᏍᏓᏁᎳᏅᎯ ᎾᏍᎩ ᎠᎩᎲᎡᏗᏱ ᎯᎠᏉ ᎤᏩᏒ ᎠᏲᎱᎯᏍᏗ ᎨᏒᎢ.
ᎤᏓᏅᎡᎸᎩᏃ ᏇᎵᏲ, ᎠᎴ ᏭᏔᏲᏎᎸᎩ ᏱᎰᏩ.
ᏱᎰᏩᏃ ᎤᎦᏔᎲᏒᎩ ᎤᏃᎴ, ᎤᎵᏂᎩᏛ ᏭᏕᎵᎬ ᏛᎤᏃᎸᏔᏅᎩ, ᎾᏍᎩ ᏙᎳᏧᎦᏣᏁᏆ ᎤᏂᏃᎸᏔᏅᎩ, ᎠᏣᏩᏉᎯ ᎩᎦᎨᏍᏛᏱ ᏫᏚᎾᏓᎢᏅᏒᎩ; ᏙᎳᏧᎦᏣᏁᏆ ᎥᏝ ᏌᏉᎤᏅ ᏳᎵᏃᎯᏰ ᏂᎬᎾᏛ ᎢᏥᏡᏱ.
ᎠᏎᏃ ᏱᎰᏩ ᎤᏍᏓᏱᏕᎸᎩ ᏇᎵᏲ ᎤᎾᏫ; ᎾᏍᎩ ᎥᏝ ᏱᏚᏲᏎ ᎢᏏᎵ ᏧᏪᏥ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᏦᏰᏂ ᎦᎸᎳᏗ ᎢᏗᏢ ᎯᏌᎳᏙᏓ, ᎾᏍᎩ ᎤᎵᏏᎲᏍᏗᏱ ᎢᏥᏈᏱ ᎦᏙᎯ ᏂᎬᎾᏛᎢ, ᎾᏍᎩ ᎤᎾᏒᏂᎵᏓᏍᏗᏱ ᎤᎵᏏᎬᎢ.
ᎼᏏᏃ ᎤᏌᎳᏓᏅᎩ ᎤᏬᏰᏂ ᎦᎸᎳᏗ ᎢᏗᏢ; ᎤᏅᏘᏛᏃ ᎤᎵᏏᎲᏒᎩ ᏂᎬᎾᏛ ᎦᏙᎯ ᎢᏥᏈᏱ ᏦᎢ ᏧᏒᎯᏛ.
ᎥᏝ ᏱᏓᎾᏓᎪᏩᏘᏍᎨᎢ, ᎥᏝ ᎠᎴ ᎩᎶ ᏱᏓᎴᎲᏍᎨ ᏄᏛᏅᎢ ᏦᎢ ᏧᏒᎯᏛ: ᎢᏏᎵᏍᎩᏂ ᏧᏪᏥ ᏂᎦᏛ ᎢᎦᎯᏳ ᎨᏒᎩ ᏓᏂᏁᎸᎢ.
ᏇᎵᏲᏃ ᏭᏯᏅᎲᎩ ᎼᏏ ᎠᎴ ᎯᎠ ᏄᏪᏒᎩ, ᎢᏤᎾ, ᎪᎱᏍᏗ ᏪᏣᏛᏂᏏ ᏱᎰᏩ; ᎠᏫ ᎤᏅᏒ ᎠᎴ ᏩᎦ ᏗᏣᏤᎵᎦ ᏗᎦᎧᎯᏯᏍᏗ ᎨᏎᏍᏗ; ᏗᏂᏲᎵ ᎾᏍᏉ ᏗᏤᏥ ᏗᏣᏘᏄᎦ.
ᎼᏏᏃ ᎯᎠ ᏄᏪᏎᏒᎩ, ᏍᎩ ᏁᏗ ᎾᏍᏉ ᎨᏎᏍᏗ ᎠᎵᏍᎪᎸᏙᏗ ᎠᎴ ᎠᏥᎸᎨᎳᏍᏙᏗ, ᎾᏍᎩ ᎣᏣᎵᏍᎪᎸᏓᏁᏗᏱ ᏱᎰᏩ ᎣᎦᏁᎳᏅᎯ.
ᎣᎩᎾ ᏝᎥ ᎾᏍᏉ ᏦᏣᏘᏅᏍᏗ ᎨᏎᏍᏗ; ᎥᏝ ᏌᏉᎤᏅ ᎤᏗᎩᏯᏍᏗ ᏱᎨᏎᏍᏗ; ᎾᏍᎩᏰᏃ ᏦᎬᏙᏗ ᎣᏣᏓᏙᎵᏍᏓᏁᏗ ᎨᏎᏍᏗ ᏱᎰᏩ ᎣᎦᏁᎳᏅᎯ; ᎥᏝ ᎠᎴ ᏲᏥᎦᏔᎭ ᎢᏳᏍᏗ ᎣᎬᏙᏗ ᎨᏒ ᏱᎰᏩ ᎣᏣᏓᏙᎵᏍᏓᏁᎲ ᎬᏂ ᎾᎿ ᏬᏥᎷᏥᎸᎢ.
ᎠᏎᏃ ᏱᎰᏩ ᎤᏍᏓᏱᏕᎸᎩ ᏇᎵᏲ ᎤᎾᏫ, ᎠᎴ ᎥᏝ ᏳᏬᎯᏳᏁ ᏧᏲᎯᏍᏗᏱ.
ᏇᎵᏲᏃ ᎯᎠ ᏄᏪᏎᎸᎩ, ᏍᏆᏓᏅᏏ, ᎭᏓᏯᏫᏍᎨᏍᏗ ᏞᏍᏗ ᏔᎵᏁ ᎠᏆᎧᏛ ᏥᎯᎪᎯ; ᎾᎯᏳᏰᏃ ᎢᎦ ᎠᏆᎧᏛ ᎪᎯᎲᎭ ᏣᏲᎱᎯᏍᏗ ᎨᏎᏍᏗ.
ᎼᏏᏃ ᎯᎠ ᏄᏪᏒᎩ, ᏰᎵᏉ ᏂᏫ; ᎥᏝ ᏔᎵᏁ ᏣᎧᏛ ᏴᎦᏥᎪᏩᏛ.
⁠Ᏹ⁠Ꮀ⁠Ꮹ⁠Ꮓ⁠ ⁠Ꭿ⁠Ꭰ⁠ ⁠Ꮔ⁠Ꮺ⁠Ꮞ⁠Ꮈ⁠Ꭹ⁠ ⁠Ꮌ⁠Ꮟ⁠,⁠ ⁠Ꮣ⁠Ꭶ⁠Ꮣ⁠Ꮕ⁠Ꮟ⁠ ⁠Ꭰ⁠Ꮟ⁠ ⁠Ꮡ⁠Ꮣ⁠Ꮄ⁠Ꭹ⁠ ⁠Ꭴ⁠Ꮥ⁠Ꮿ⁠Ꮩ⁠Ꮧ⁠ ⁠Ꭴ⁠Ꮇ⁠Ꮴ⁠Ꮧ⁠Ᏹ⁠ ⁠ ⁠Ꮗ⁠Ꮅ⁠Ᏺ⁠ ⁠Ꭰ⁠Ꮄ⁠ ⁠Ꭲ⁠Ꮵ⁠Ꮘ⁠;⁠ ⁠Ꭳ⁠Ꮒ⁠Ꮓ⁠ ⁠Ꮩ⁠Ꮣ⁠Ꮵ⁠Ᏺ⁠Ꮟ⁠ ⁠Ꭰ⁠Ꮒ⁠ ⁠Ꭲ⁠Ꮵ⁠Ꮔ⁠Ꭺ⁠Ꭲ⁠Ꮝ⁠Ꮧ⁠Ᏹ⁠ ⁠ ⁠Ꭲ⁠Ᏻ⁠Ꮓ⁠ ⁠Ꮥ⁠Ꮵ⁠Ᏺ⁠Ꮢ⁠Ꭽ⁠,⁠ ⁠Ꮏ⁠Ꮙ⁠ ⁠Ꭰ⁠Ꮞ⁠”⁠ ⁠Ꭲ⁠Ꮵ⁠Ꭸ⁠Ꭿ⁠Ꮣ⁠Ꮝ⁠Ꮧ⁠ ⁠Ꭸ⁠Ꮞ⁠Ꮝ⁠Ꮧ⁠ ⁠Ꭰ⁠Ꮒ⁠ ⁠
⁠Ꭷ⁠ ⁠ ⁠Ꮨ⁠Ꮑ⁠Ꮵ⁠ ⁠Ᏼ⁠Ꮻ⁠,⁠ ⁠Ꭰ⁠Ꮄ⁠ ⁠Ꭰ⁠Ꮒ⁠Ꮟ⁠Ᏼ⁠Ꮻ⁠Ꭽ⁠ ⁠Ꭰ⁠Ꮒ⁠Ꮝ⁠Ꭶ⁠Ꮿ⁠ ⁠Ꮻ⁠Ꮣ⁠Ꮎ⁠Ꮩ⁠Ꮈ⁠Ꮟ⁠ ⁠Ꮎ⁠Ꭵ⁠ ⁠Ꭲ⁠Ᏻ⁠Ꮎ⁠Ꮣ⁠Ꮅ⁠,⁠ ⁠Ꭰ⁠Ꮄ⁠ ⁠Ꭰ⁠Ꮒ⁠Ꮟ⁠Ᏼ⁠Ꮻ⁠Ꭽ⁠ ⁠Ꭰ⁠Ꮒ⁠Ꭸ⁠Ᏼ⁠ ⁠Ꮻ⁠Ꮣ⁠Ꮎ⁠ ⁠Ꮩ⁠Ꮈ⁠Ꮟ⁠ ⁠Ꮎ⁠Ꭵ⁠ ⁠Ꭲ⁠Ᏻ⁠Ꮎ⁠Ꮣ⁠Ꮅ⁠,⁠ ⁠Ꭺ⁠Ꮁ⁠Ꮝ⁠Ꮧ⁠ ⁠Ꭰ⁠Ꮥ⁠Ꮈ⁠ ⁠Ꭴ⁠Ꮑ⁠Ꭼ⁠ ⁠Ꮧ⁠Ꭺ⁠Ꮲ⁠Ꮤ⁠Ꮕ⁠Ꭿ⁠,⁠ ⁠Ꭰ⁠Ꮄ⁠ ⁠Ꭰ⁠Ꮥ⁠Ꮈ⁠ ⁠Ꮣ⁠Ꮆ⁠Ꮒ⁠Ꭸ⁠ ⁠Ꮧ⁠Ꭺ⁠Ꮲ⁠Ꮤ⁠Ꮕ⁠Ꭿ⁠ ⁠
⁠Ᏹ⁠Ꮀ⁠Ꮹ⁠Ꮓ⁠ ⁠Ꮪ⁠Ꮑ⁠Ꮈ⁠ ⁠Ᏼ⁠Ꮻ⁠ ⁠Ꭳ⁠Ꮟ⁠Ᏻ⁠ ⁠Ꭼ⁠Ꮹ⁠Ꮒ⁠Ᏸ⁠Ꮈ⁠Ꮧ⁠Ᏹ⁠ ⁠Ꭲ⁠Ꮵ⁠Ꮘ⁠Ᏹ⁠ ⁠Ꭰ⁠Ꮑ⁠Ꭿ⁠. ⁠ ⁠Ꭰ⁠Ꮄ⁠Ꮼ⁠ ⁠Ꮎ⁠Ꮝ⁠Ꭹ⁠ ⁠Ꭰ⁠Ꮝ⁠Ꭶ⁠Ꮿ⁠ ⁠Ꮌ⁠Ꮟ⁠ ⁠Ꭰ⁠Ꮵ⁠Ꮈ⁠Ꮙ⁠Ꮧ⁠Ᏻ⁠ ⁠Ꭸ⁠Ꮢ⁠Ꭹ⁠ ⁠Ꭲ⁠Ꮵ⁠Ꮘ⁠Ᏹ⁠,⁠ ⁠Ꭰ⁠Ꮄ⁠ ⁠Ꭼ⁠Ꮹ⁠Ꮈ⁠Ꮙ⁠Ꮧ⁠Ᏻ⁠ ⁠Ꭸ⁠Ꮢ⁠Ꭹ⁠ ⁠Ꮗ⁠Ꮅ⁠Ᏺ⁠ ⁠Ꮷ⁠Ꮕ⁠Ꮟ⁠Ꮣ⁠Ꮝ⁠Ꮧ⁠ ⁠Ꭰ⁠Ꮄ⁠ ⁠Ꭴ⁠Ꮒ⁠Ꮳ⁠Ꮨ⁠ ⁠Ꭸ⁠Ꮢ⁠ ⁠Ᏼ⁠Ꮻ⁠. ⁠
⁠Ꮌ⁠Ꮟ⁠Ꮓ⁠ ⁠Ꭿ⁠Ꭰ⁠ ⁠Ꮔ⁠Ꮺ⁠Ꮢ⁠Ꭹ⁠,⁠ ⁠Ꭿ⁠Ꭰ⁠ ⁠Ꮒ⁠Ꭶ⁠Ꮺ⁠Ꭽ⁠ ⁠Ᏹ⁠Ꮀ⁠Ꮹ⁠,⁠ ⁠Ꭰ⁠Ᏸ⁠Ꮅ⁠ ⁠Ꮢ⁠Ꮓ⁠Ᏹ⁠ ⁠Ꭸ⁠Ꮞ⁠Ꮝ⁠Ꮧ⁠ ⁠Ꮣ⁠Ꮵ⁠Ꮔ⁠Ꭺ⁠Ꮵ⁠ ⁠Ꭲ⁠Ꮵ⁠Ꮱ⁠Ᏹ⁠ ⁠Ꭰ⁠Ᏸ⁠Ꮅ⁠ ⁠Ꮾ⁠Ꮣ⁠Ꭸ⁠Ꮩ⁠Ꮅ⁠:⁠
⁠Ꮒ⁠Ꭶ⁠Ꮫ⁠Ꮓ⁠ ⁠Ꭲ⁠Ꭼ⁠Ᏹ⁠ ⁠Ꭰ⁠Ꮑ⁠Ꭿ⁠ ⁠Ꭲ⁠Ꮵ⁠Ꮘ⁠Ᏹ⁠ ⁠Ꭶ⁠Ꮩ⁠Ꭿ⁠ ⁠Ꮷ⁠Ꮒ⁠Ᏺ⁠Ꮁ⁠Ꭿ⁠Ꮝ⁠Ꮧ⁠ ⁠Ꭸ⁠Ꮞ⁠Ꮝ⁠Ꮧ⁠,⁠ ⁠Ꭰ⁠Ꭶ⁠Ꮄ⁠Ꮕ⁠Ꮩ⁠Ꮧ⁠ ⁠Ꭲ⁠Ꭼ⁠Ᏹ⁠ ⁠Ꭱ⁠Ꭿ⁠ ⁠Ꭴ⁠Ꮺ⁠Ꮵ⁠ ⁠Ꮗ⁠Ꮅ⁠Ᏺ⁠ ⁠Ꮎ⁠Ꮝ⁠Ꭹ⁠ ⁠Ꭴ⁠Ꮺ⁠Ꮧ⁠Ᏹ⁠ ⁠Ꭶ⁠Ꮝ⁠Ꭹ⁠Ꮈ⁠ ⁠Ꮷ⁠Ꮼ⁠Ꮃ⁠,⁠ ⁠Ꭰ⁠Ꮵ⁠Ꮝ⁠Ꮖ⁠Ꮧ⁠Ꮝ⁠Ꮩ⁠Ꮧ⁠ ⁠Ꭰ⁠Ꭸ⁠Ᏼ⁠ ⁠Ꭰ⁠Ꮵ⁠Ꮕ⁠Ꮟ⁠Ꮣ⁠Ꮝ⁠Ꮧ⁠ ⁠Ꭰ⁠Ꮝ⁠Ꮩ⁠Ꮝ⁠Ꮧ⁠Ᏹ⁠ ⁠Ꭳ⁠Ꮒ⁠Ꮧ⁠Ꮲ⁠ ⁠Ꭴ⁠Ꮼ⁠Ꮅ⁠ ⁠Ꭲ⁠Ꭼ⁠Ᏹ⁠ ⁠Ꭱ⁠Ꭿ⁠ ⁠Ꭴ⁠Ꮺ⁠Ꮵ⁠;⁠ ⁠Ꭰ⁠Ꮄ⁠ ⁠Ꭶ⁠Ꮎ⁠Ꮭ⁠Ꭲ⁠ ⁠Ꮒ⁠Ꭶ⁠Ꮫ⁠ ⁠Ꭲ⁠Ꭼ⁠Ᏹ⁠ ⁠Ꭰ⁠Ꮑ⁠Ꭿ⁠. ⁠
⁠Ꭰ⁠Ꮄ⁠ ⁠Ꭴ⁠Ꮳ⁠Ꮨ⁠ ⁠Ꮩ⁠Ꮫ⁠Ꮒ⁠Ᏼ⁠Ꮃ⁠Ꮟ⁠ ⁠Ꭲ⁠Ꮵ⁠Ꮱ⁠Ᏹ⁠ ⁠Ꮒ⁠Ꭼ⁠Ꮎ⁠Ꮫ⁠ ⁠Ꭶ⁠Ꮩ⁠Ꭿ⁠,⁠ ⁠Ꮎ⁠Ꮝ⁠Ꭹ⁠ ⁠Ꭵ⁠Ꮭ⁠ ⁠Ꭲ⁠Ꮈ⁠Ꭿ⁠Ᏻ⁠ ⁠Ꮎ⁠Ꮝ⁠Ꭹ⁠Ꮿ⁠ ⁠Ᏹ⁠Ꮔ⁠Ꮒ⁠Ꮺ⁠Ꮠ⁠Ꭲ⁠,⁠ ⁠Ꭵ⁠Ꮭ⁠ ⁠Ꭰ⁠Ꮄ⁠ ⁠Ꮎ⁠Ꮝ⁠Ꭹ⁠ ⁠Ꭲ⁠Ᏻ⁠Ꮒ⁠Ꮺ⁠Ꮝ⁠Ꮧ⁠ ⁠Ᏹ⁠Ꭸ⁠Ꮞ⁠Ꮝ⁠Ꮧ⁠ ⁠Ꭲ⁠Ꮈ⁠Ꭿ⁠Ᏻ⁠Ꭲ⁠ ⁠
⁠Ꭲ⁠Ꮟ⁠Ꮅ⁠Ꮝ⁠Ꭹ⁠Ꮒ⁠ ⁠Ꮷ⁠Ꮺ⁠Ꮵ⁠ ⁠Ꭵ⁠Ꮭ⁠ ⁠Ꭹ⁠Ꮅ⁠ ⁠Ꭶ⁠Ꮓ⁠Ꭺ⁠Ꭲ⁠ ⁠Ꭴ⁠Ꮦ⁠Ꮈ⁠Ꮧ⁠ ⁠Ᏹ⁠Ꭸ⁠Ꮞ⁠Ꮝ⁠Ꮧ⁠ ⁠Ꮣ⁠Ꮱ⁠Ꮧ⁠Ꮝ⁠Ꭼ⁠Ꭲ⁠,⁠ ⁠Ꭵ⁠Ꮭ⁠ ⁠Ꮎ⁠Ꮝ⁠Ꮙ⁠ ⁠Ᏼ⁠Ꮻ⁠ ⁠Ꭰ⁠Ꮄ⁠ ⁠Ꭶ⁠Ꮎ⁠Ꮭ⁠Ꭲ⁠;⁠ ⁠Ꮎ⁠Ꮝ⁠Ꭹ⁠ ⁠Ꭲ⁠Ꮵ⁠Ꭶ⁠Ꮩ⁠Ꭵ⁠Ꭿ⁠Ꮝ⁠Ꮧ⁠Ᏹ⁠ ⁠Ꮎ⁠Ꮝ⁠Ꭹ⁠ ⁠Ᏹ⁠Ꮀ⁠Ꮹ⁠ ⁠Ꮣ⁠Ꮣ⁠Ꮣ⁠Ꮄ⁠Ꮧ⁠Ꮝ⁠Ꭼ⁠ ⁠Ꭲ⁠Ꮵ⁠Ꮘ⁠Ᏹ⁠ ⁠Ꭰ⁠Ꮑ⁠Ꭿ⁠ ⁠Ꭰ⁠Ꮄ⁠ ⁠Ꭲ⁠Ꮟ⁠Ꮅ⁠
⁠Ꭿ⁠Ꭰ⁠Ꮓ⁠ ⁠Ꮒ⁠Ꭶ⁠Ꮫ⁠ ⁠Ꮨ⁠Ꮕ⁠Ꮟ⁠Ꮣ⁠Ꮝ⁠Ꮧ⁠ ⁠Ꮾ⁠Ꮣ⁠Ꭼ⁠Ꭹ⁠Ꮇ⁠Ꮴ⁠Ꮅ⁠ ⁠Ꭰ⁠Ꮄ⁠ ⁠Ꭱ⁠Ꮃ⁠Ꮧ⁠ ⁠Ꮕ⁠Ꮣ⁠Ꭼ⁠Ꮖ⁠Ꮫ⁠Ꮑ⁠Ꮅ⁠,⁠ ⁠Ꭿ⁠Ꭰ⁠ ⁠Ꮎ⁠Ꮒ⁠Ꮺ⁠-⁠ ⁠Ꮝ⁠Ꭸ⁠Ꮝ⁠Ꮧ⁠,⁠ ⁠Ꭿ⁠Ꮔ⁠Ꭺ⁠Ꭲ⁠,⁠ ⁠Ꮒ⁠Ꭿ⁠ ⁠Ꭰ⁠Ꮄ⁠ ⁠Ꮒ⁠Ꭶ⁠Ꮫ⁠ ⁠Ᏼ⁠Ꮻ⁠ ⁠Ꮵ⁠Ꭸ⁠Ꮳ⁠Ꮝ⁠Ꮣ⁠Ꮹ⁠Ꮧ⁠Ꮩ⁠Ꭽ⁠;⁠ ⁠Ꭳ⁠Ꮒ⁠Ꮓ⁠ ⁠Ꮵ⁠Ꮔ⁠Ꭺ⁠Ꮸ⁠Ꭽ⁠ ⁠ ⁠Ꭴ⁠Ꮔ⁠Ꭺ⁠Ꮸ⁠Ꭹ⁠Ꮓ⁠ ⁠Ꭴ⁠Ꮣ⁠Ꮕ⁠Ꭱ⁠Ꮄ⁠ ⁠Ꮗ⁠Ꮅ⁠Ᏺ⁠ ⁠Ꭴ⁠Ꮳ⁠Ꮨ⁠ ⁠Ꭴ⁠Ꮤ⁠Ꮃ⁠Ꮼ⁠Ꮢ⁠Ꭿ⁠ ⁠Ꭸ⁠Ꮢ⁠Ꭹ⁠ ⁠
⁠Ᏹ⁠Ꮀ⁠Ꮹ⁠Ꮓ⁠ ⁠Ꭿ⁠Ꭰ⁠ ⁠Ꮔ⁠Ꮺ⁠Ꮞ⁠Ꮈ⁠Ꭹ⁠ ⁠Ꮌ⁠Ꮟ⁠,⁠ ⁠Ꮗ⁠Ꮅ⁠Ᏺ⁠ ⁠Ꭵ⁠Ꮭ⁠ ⁠Ᏼ⁠Ꮣ⁠Ꮳ⁠Ꮫ⁠Ꮣ⁠Ꮝ⁠Ꮣ⁠Ꮑ⁠Ꮅ⁠;⁠ ⁠Ꮎ⁠Ꮝ⁠Ꭹ⁠ ⁠Ꭰ⁠Ꭹ⁠Ꮑ⁠Ꮙ⁠Ꮝ⁠Ꮧ⁠Ᏹ⁠ ⁠Ꭴ⁠Ꮝ⁠Ꮖ⁠Ꮒ⁠Ꭺ⁠Ꮧ⁠ ⁠Ꮣ⁠Ꭹ⁠Ꮈ⁠Ꮻ⁠Ꮝ⁠Ꮣ⁠Ꮑ⁠Ꮂ⁠ ⁠Ꭲ⁠Ꮵ⁠Ꮘ⁠Ᏹ⁠ ⁠Ꭶ⁠Ꮩ⁠Ꭿ⁠ ⁠
⁠Ꮌ⁠Ꮟ⁠Ꮓ⁠ ⁠Ꭰ⁠Ꮄ⁠ ⁠Ꭱ⁠⁠Ꮃ⁠Ꮒ⁠ ⁠Ꮎ⁠Ꮝ⁠Ꭹ⁠ ⁠Ꭿ⁠Ꭰ⁠ ⁠Ꮒ⁠Ꭶ⁠Ꮫ⁠ ⁠Ꭴ⁠Ꮝ⁠Ꮖ⁠Ꮒ⁠Ꭺ⁠Ꮧ⁠ ⁠Ꮪ⁠Ꮒ⁠Ꮈ⁠Ꮻ⁠Ꮝ⁠Ꮣ⁠Ꮑ⁠Ꮈ⁠Ꭹ⁠ ⁠Ꮗ⁠Ꮅ⁠Ᏺ⁠ ⁠Ꭰ⁠Ꭶ⁠Ꮤ⁠Ꮂ⁠Ꭲ⁠;⁠ ⁠Ᏹ⁠Ꮀ⁠Ꮹ⁠Ꮓ⁠ ⁠Ꭴ⁠Ꮝ⁠Ꮣ⁠Ᏹ⁠Ꮥ⁠Ꮈ⁠Ꭹ⁠ ⁠Ꮗ⁠Ꮅ⁠Ᏺ⁠ ⁠Ꭴ⁠Ꮎ⁠Ꮻ⁠,⁠ ⁠Ꮎ⁠Ꮝ⁠Ꭹ⁠Ꮓ⁠ ⁠Ꮒ⁠Ꮪ⁠Ᏺ⁠Ꮢ⁠Ꮎ⁠Ꮙ⁠ ⁠Ꭸ⁠Ꮢ⁠Ꭹ⁠ ⁠Ꭲ⁠Ꮟ⁠Ꮅ⁠ ⁠Ꮷ⁠Ꮺ⁠Ꮵ⁠ ⁠Ꭴ⁠Ꮒ⁠Ꮔ⁠Ꭺ⁠Ꭲ⁠Ꮝ⁠Ꮧ⁠Ᏹ⁠ ⁠Ꭴ⁠Ꮴ⁠Ꮅ⁠Ꭺ⁠Ꭿ⁠ ⁠Ꭶ⁠Ꮩ⁠Ꭿ⁠ !
ᏱᎰᏩᏃ ᏚᏁᏤᎸᎩ ᎼᏏ ᎠᎴ ᎡᎳᏂ ᎢᏥᏈᏱ, ᎯᎠ ᏂᏚᏪᏎᎸᎩ.
ᎪᎯ ᏥᎧᎳ ᏗᏓᎴᏅᏗᏍᎩ ᎨᏎᏍᏗ ᏓᏦᎳᏂᏒᎢ; ᏗᏓᎴᏅᏗᏍᎩ ᎨᏎᏍᏗ ᎠᏕᏘᏱᏍᎬ ᎪᎯ ᎧᎸᎢ.
ᏗᏍᏗᏁᏥ ᏂᎦᏛ ᎢᏏᎵ ᏓᏂᎳᏫᎥᎢ, ᎯᎠ ᏂᏗᏍᏗᏪᏏ, ᎠᏍᎪᎯᏁ ᎢᎪᎯ ᎪᎯ ᏥᎧᎳ ᎠᏂᏏᏴᏫᎭ ᎠᏂᏍᎦᏯ ᏧᏂᎦᏴᎵᎨ ᏏᏓᏁᎸᎯ ᏕᎨᏌᏗᏒ ᎠᏫ ᎤᎾᏘᏅᏍᏗ ᎨᏎᏍᏗ, ᏏᏓᏁᎸᎯ ᎨᏒ ᏌᏉ ᎠᏫ ᎤᎾᏘᏅᏍᏗ ᎨᏎᏍᏗ.
ᎢᏳᏃ ᏏᏓᏁᎸᎯ ᎨᏒ ᎠᏂᎦᏲᎵᏳᏉ ᏱᎩ ᎤᏂᏒᎲᏍᏗᏱ ᎠᏫ, ᎿᏉ ᎾᎥᏂᎨ ᎾᎥ ᎢᏳᎾᏓᎵ ᎨᏒ ᏏᏓᏁᎸᎯ ᎤᏂᏁᏍᏗ ᎨᏎᏍᏗ, ᎾᏂᎥ ᎾᏍᎩᏯ ᎢᎦᎢ ᎤᏂᏁᏍᏗ ᎨᏎᏍᏗ, ᎠᏂᏏᏴᏫᎭ ᎢᎦᎢ ᎬᏩᏂᎩᏍᏗ ᎨᏒ ᏗᏣᏎᏍᏗ ᎨᏎᏍᏗ ᎤᎾᏕᏆᎶᏗ ᏌᏉ ᎠᏫ.
ᎢᏣᏤᎵ ᎠᏫ ᎪᎱᏍᏗ ᏄᏍᏛᎾ ᎨᏎᏍᏗ, ᎠᏨᏯ ᎤᏕᏘᏴᏛ,; ᏗᏥᏯᏅᎡᏗ ᎨᏎᏍᏗ ᎤᏂᏃᏕᎾ ᎠᎴ ᎠᏂᎭᏄᎸᎯ.
ᎠᎴ ᎢᏥᏍᏆᏂᎪᏕᏍᏗ ᏂᎦᏚᏏᏁ ᎢᎪᎯ ᎢᏯᏍᏗ ᎪᎯ ᎧᎳᏩᏗᏒᎢ; ᏂᎦᏛᏃ ᏓᏂᎳᏫᎥ ᎢᏏᎵ ᎤᏂᎯᏍᏗ ᎨᏎᏍᏗ ᎤᏒᎢ.
ᎾᏍᎩᏃ ᎤᎩᎬ ᎤᏂᏁᎩᏍᏗ ᏧᏂᏍᏚᏟᏍᏗ ᎨᏎᏍᏗ ᎢᏧᎳᏗᏢ ᏕᎦᏯᎸ ᎦᎶᎯᏍᏗᏱ, ᎠᎴ ᎦᎸᎳᏗᏢ ᏚᎶᎯᏍᏗᏱ ᎠᏍᏆᎾᎸᎢ, ᎾᎿ ᏓᏓᏁᎸ ᎤᎾᎵᏍᏓᏴᏗᏱ ᎨᏒᎢ.
ᎾᎯᏳᏉᏃ ᏒᏃᏱ ᎤᏫᏯ ᎤᏂᎩᏍᏗ ᎨᏎᏍᏗ, ᎠᏒᎾᏘᎶᎥᎯ ᎠᏥᎸᏱ, ᎠᎴ ᎦᏚ ᎠᎪᏔᏅᎯ ᏂᎨᏒᎾ: ᎠᎴ ᎤᏴᏍᏗ ᎦᏄᎸᏒᎢ ᎤᎾᏠᏯᏍᏗ ᎤᏂᎩᏍᏗ ᎨᏎᏍᏗ.
ᏞᏍᏗ ᎠᎪᏍᏗ ᎢᏥᎬᎩ, ᎠᎴ ᏞᏍᏗ ᎠᎪᏎᎯ ᎬᏂᏍᏔᏅᎯ, ᎠᏒᎾᏘᎶᎥᎯᏍᎩᏂ ᎠᏥᎸᏱ, ᎤᏍᎪ ᎠᎴ ᏗᎦᏅᏍᎨᏂ, ᎠᎴ ᏄᏍᏗᏓᏅ ᎤᎵᏠᏯᏍᏕᏍᏗ.
ᎠᎴ ᏞᏍᏗ ᎢᎦᏛ ᎢᏥᎯᏴᎩ ᏑᎾᎴ ᎢᏴᏛ; ᎾᏍᎩᏃ ᏑᎾᎴ ᎤᏘᏴᎯ ᎢᏣᎪᎲᏍᏙᏗ ᎨᏎᏍᏗ ᏥᏥᎸᏱ.
ᎯᎠᏃ ᎾᏍᎩ ᏄᏍᏕᏍᏗ ᎢᏥᎬᎭ; ᏕᏣᏓᏠᎮᏍᏗ, ᏕᏣᎳᏑᎴᏍᏗ, ᎠᎴ ᏗᏣᏙᎳᏅᏍᏗ ᏕᏥᏁᎮᏍᏗ; ᎠᎴ ᎤᎵᏍᏗ ᎢᏥᎬᎭ; ᏱᎰᏩᏰᏃ ᎤᏤᎵ ᎧᏃᎯᏰᎩ ᏗᎵᏍᏓᏴᏗᏱ ᎾᏍᎩ.
ᏓᏥᎦᏛᎴᏏᏰᏃ ᎢᏥᏈᏱ ᎦᏙᎯ ᎪᎯ ᏒᏃᏱ, ᎠᎴ ᏓᎦᏥᏴᏂᎵ ᏂᎦᏛ ᎢᎬᏱ ᎠᏁᎯ ᎢᏥᏈᏱ ᎠᏁᎯ, ᏴᏫ ᎠᎴ ᎦᎾᏝᎢ; ᎠᎴ ᏂᎦᏗᏳ ᎢᏥᏈᏱ ᎠᏁᎯ ᎤᎾᏁᎳᏅᎯ ᏓᎦᏥᏍᏛᏗᏍᏔᏂ; ᎠᏴ ᏱᎰᏩ
ᎩᎬᏃ ᎤᏰᎸᏛ ᎨᏎᏍᏗ ᏓᏓᏁᎸ ᎾᎿ ᎢᏥᏯᎥᎢ; ᏥᎪᎥᏃ ᎩᎬ ᎢᏨᏃᎯᏯᏍᏗ ᎨᏎᏍᏗ, ᎤᏕᏯᏙᏗᏃ ᎥᏝ ᎢᏥᎷᏤᏗ ᎢᏥᏒᎲᏍᏗ ᏱᎨᏎᏍᏗ, ᎾᎯᏳ ᎬᏂᎸᎭ ᎢᏥᏈᏱ ᎦᏙᎯ.
ᎪᎯᏃ ᎢᎦ ᏥᎩ ᎢᏣᏅᏓᏗᏍᏙᏗ ᎨᏎᏍᏗ; ᎠᎴ ᎢᏥᏍᏆᏂᎪᏙᏗ ᏱᎰᏩ ᎡᏣᎵᏍᏓᏴᎾᏁᏗ ᎨᏎᏍᏗ ᏂᏣᏓᏁᏟᏴᏏᏒᎢ; ᎢᏥᏍᏆᏂᎪᏕᏍᏗ ᎢᏣᎵᏍᏓᏴᏗᏱ, ᏂᎪᎯᎸ ᏗᏥᎧᎿᏩᏛᏍᏗ ᎨᏎᏍᏗ.
ᎦᎵᏉᎩ ᎢᎦ ᏂᏓᎪᏔᏅᎾ ᎦᏚ ᏗᏂᏥᎩᏍᏗ ᎨᏎᏍᏗ; ᎢᎬᏱᏱᏉ ᎢᎦ ᎢᏥᏄᎪᏫᏍᏗ ᎨᏎᏍᏗ ᏕᏥᏁᎸ ᎠᎪᏙᏗ; ᎩᎶᏰᏃ ᎠᎪᏔᏅᎯ ᎦᏚ ᎢᎠᎩᏍᎨᏍᏗ ᎢᎬᏱᏱ ᎢᎦ ᏅᏓᎬᏩᏓᎴᏅᏛ ᎦᎵᏉᎩᏁ ᎢᎦ ᎢᏯᏍᏗ, ᎾᏍᎩ ᎠᏥᎢᏍᏗ ᎨᏎᏍᏗ ᎢᏏᎵᏱ ᎤᏙᏣᎸᎢ.
ᎢᎬᏱᏱᏉ ᎢᎦ ᎦᎸᏉᏗᏳ ᏗᎦᎳᏫᎢᏍᏗ ᎢᏥᏰᎸᏎᏍᏗ, ᎠᎴ ᎦᎵᏉᎩᏁ ᎢᎦ ᎦᎸᏉᏗᏳ ᏗᎦᎳᏫᎢᏍᏗ ᎢᏥᏰᎸᏎᏍᏗ; ᎥᏝ ᎪᎱᏍᏗ ᏗᎦᎸᏫᏍᏓᏁᏗ ᏱᎨᏎᏍᏗ ᎾᎯᏳ ᎨᏒᎢ, ᎾᏍᎩᏂᏃᏅ ᎠᏂᏏᏴᏫᎭ ᎤᎾᎵᏍᏓᏴᏗ. ᎨᏒ ᎾᏍᎩ ᎤᏩᏒ ᏗᎦᎸᏫᏍᏓᏁᏗ ᎨᏎᏍᏗ.
ᎠᎴ ᎢᏥᏍᏆᏂᎪᏙᏗ ᎨᏎᏍᏗ ᎠᎵᏍᏓᏴᏗᏱ ᏂᏓᎪᏔᏅᎾ ᎦᏚ ᏗᎩᏍᏗᏱ; ᎾᎯᏳᏰᏃ ᎢᎦ ᎨᏒ ᎢᏥᏈᏱ ᎦᏙᎯ ᏓᏨᏄᎪᏫᏒᎩ ᏕᏣᏓᏡᏩᏗᏒᎢ; ᎾᏍᎩ ᎢᏳᏍᏗ ᎢᏥᏍᏆᏂᎪᏙᏗ ᎨᏎᏍᏗ ᎪᎯ ᎢᎦ ᎢᏣᏓᏁᏟᏴᏏᏒ ᏗᏥᎧᎿᏩᏛᏍᏗ ᎨᏎᏍᏗ ᏂᎪᎯᎸᎢ.
ᎢᎬᏱᏱ ᏅᏙᎯ, ᏂᎦᏚᏏᏁ ᎢᎦ ᎾᏍᎩ ᎧᎸᎢ, ᎤᏒᎢ, ᎦᏚ ᏂᏓᎪᏔᏅᎾ ᏗᏥᎩᏍᏗ ᎨᏎᏍᏗ, ᏐᎢᏦᏁᏏᏁ ᎢᎦ ᎾᏍᎩ ᎧᎳᏩᏗᏒ ᎢᏯᏍᏗ ᎤᏒᎢ.
ᎦᎵᏉᎩ ᎢᎦ ᎠᎪᏙᏗ ᎥᏞᏍᏗ ᎬᏩᏛᏗ ᏱᎨᏎᏍᏗ ᏕᏥᏁᎸᎢ; ᎩᎶᏰᏃ ᎪᎱᏍᏗ ᎠᎪᏔᏅᎯ ᎠᎩᏍᎨᏍᏗ, ᎾᏍᎩ ᎠᏥᎢᏍᏗ ᎨᏎᏍᏗ ᎢᏏᎵ ᎤᎾᏓᏡᎬ ᎤᏙᏣᎸᎢ, ᎾᏍᏉ ᎡᏙᎯᏉ ᏱᎩ, ᎠᎴ ᎾᎿᏉ ᎤᏕ-ᏅᎯ ᏱᎩ.
ᎥᏞᏍᏗ ᎪᎱᏍᏗ ᎢᏥᎩᏍᏗ ᏱᎨᏎᏍᏗ ᎠᎪᏔᏅᎯ; ᏂᎦᏛ ᏕᏥᏁᎳᏗᏒ ᏂᏓᎪᏔᏅᎾ ᎦᏚ ᏗᏥᎩᏍᏗ ᎨᏎᏍᏗ.
ᎿᏉᏃ ᎼᏏ ᏫᏚᏯᏅᎲᎩ ᏂᎦᏛ ᏧᎾᏛᏐᏅᎯ ᎢᏏᎵ ᎠᏁᎲᎢ, ᎠᎴ ᎯᎠ ᏂᏚᏪᏎᎸᎩ, ᏗᏥᏂᏴ ᎠᎴ ᏗᏣᏘᏄᎦ ᎠᏫ ᏕᏣᏓᏘᎾᏩᏗᏒᎢ, ᎠᎴ ᏗᏥᎷᎦ ᎧᏃᎯᏰᎩ ᏗᎵᏍᏓᏴᏗᏱ ᏗᎯᏍᏗ ᎨᏒᎢ.
ᎯᏌᏈᏃ ᎪᏛᎢᏛ ᎢᏥᎩᏒᎭ, ᎩᎬᏃ ᎦᏁᎲ ᎠᏕᎵᏙᎩᎯ ᎢᏅᎭ, ᎠᎴ ᎦᎶᎯᏍᏗᏱ ᎦᎸᎳᏗᏢ ᎠᏍᏆᎾᎸ ᎠᎴ ᎢᏧᎳ ᎢᏗᏢ ᏕᎦᏯᎸ ᏕᎯᏍᏚᏟᏍᏔᏅᎭ ᎯᎠ ᎩᎬ ᎠᏕᎵᏙᎩᎯ ᎦᏁᎲᎢ;: ᎥᏝ ᎠᎴ ᎩᎶ ᎤᏄᎪᎢᏍᏗ ᏱᎨᏎᏍᏗ ᎦᎶᎯᏍᏗᏱ ᎪᏢᏒ ᎦᏁᎸᎢ ᎬᏂ ᏑᎾᎴ ᏂᎦᎵᏍᏔᏅᎭ.
ᏱᎰᏩᏰᏃ ᏓᎦᎶᏏ ᏧᎩᎵᏲᎢᏍᏙᏗᏱ ᎢᏥᏈᏱ ᎠᏁᎯ; ᎠᎪᎲᏃ ᎩᎬ ᎤᏓᏅᎵᏰᎥ ᎦᎶᎯᏍᏗᏱ ᎦᎸᎳᏗᏢ ᎠᏍᏆᎾᎸᎢ, ᎠᎴ ᎢᏧᎳ ᎢᏗᏢ ᏕᎦᏯᎸᎢ, ᏱᎰᏩ ᏓᎧᏃᎯᏱ ᎾᏍᎩ ᎦᎶᎯᏍᏗᏱ, ᎠᎴ ᎥᏝ ᎤᎵᏍᎪᎸᏓᏁᏗ ᏱᎨᏎᏍᏗ ᏗᏛᏗᏍᎩ ᎤᏴᏍᏗᏱ ᏕᏥᏁᎸ ᎢᏥᎩᎵᏲᎢᏍᏙᏗᏱ.
ᎯᎠ ᎾᏍᎩ ᎤᎵᏁᏨᎯ ᎢᏥᏍᏆᏂᎪᏕᏍᏗ ᏗᏥᎧᎿᏩᏛᏍᏗ ᎨᏎᏍᏗ ᏂᎯ ᎠᎴ ᏗᏤᏥ ᎠᏂᏍᎦᏯ ᏂᎪᎯᎸᎢ.
ᎠᎴ ᎯᎠ ᎢᏳᎵᏍᏙᏗ ᎨᏎᏍᏗ, ᎿᏉ ᏫᏥᎷᏨᎭ ᎾᎿ ᎦᏙᎯ ᏱᎰᏩ ᎢᏥᏁᏗ ᏥᎩ, ᎾᏍᎩᏯ ᏄᏪᏒ ᎤᏚᎢᏍᏔᏅᎢ, ᎾᏍᎩ ᎯᎠ ᏗᎦᎸᏫᏍᏓᏁᏗ ᎢᏥᏍᏆᏂᎪᏙᏗ ᎨᏎᏍᏗ.
ᎠᎴ ᎯᎠ ᎢᏳᎵᏍᏙᏗ ᎨᏎᏍᏗ, ᎾᏍᎩ ᏗᏤᏥ ᎯᎠ ᏂᎨᏥᏪᏎᎸᎭ; ᎦᏙ ᎢᏨᏙᏗ ᎯᎠ ᎾᏍᎩ ᏥᏕᏥᎸᏫᏍᏓᏁᎭ,
ᎯᎠ ᎢᏥᏪᏍᏗ ᎨᏎᏍᏗ, ᎯᎠ ᎾᏍᎩ ᏱᎰᏩ ᎤᏤᎵ ᎧᏃᎯᏰᎩ ᎠᎵᏍᎪᎸᏓᏁᏗ; ᎾᏍᎩ ᏥᏚᏃᎯᏰ ᏓᏂᏁᎸ ᎢᏏᎵ ᏧᏪᏥ ᎢᏥᏈᏱ, ᎾᎯᏳ ᏥᏚᎩᎵᏲᎢᏍᏔᏁ ᎢᏥᏠᏱ ᎠᏁᎯ ᎠᏴᏃ ᏙᏥᏁᎸ ᏥᏚᏍᏕᎸᎮᎢ. ᏴᏫᏃ ᏚᎾᏗᏍᏚᏅᎩ, ᎠᎴ ᎤᎾᏓᏙᎵᏍᏔᏅᎩ.
ᎢᏏᎵᏃ ᏧᏪᏥ ᎤᎾᏓᏅᏒᎩ, ᎠᎴ ᏫᏄᎾᏛᏁᎸᎩ ᎾᏍᎩᏯ ᏱᎰᏩ ᏂᏚᏪᏎᎸ ᎼᏏ ᎠᎴ ᎥᎡᎳᏂ, ᎾᏍᎩᏯ ᏄᎾᏛᏁᎸᎩ.
ᏇᎵᏲᏃ ᎤᏗᏛᎲᎩ ᏒᏃᏱ, ᎤᏩᏒ ᎠᎴ ᏂᎦᏛ ᏧᏅᏏᏓᏍᏗ, ᎠᎴ ᏂᎦᏛ ᎢᏥᏈᏱ ᎠᏁᎯ; ᎠᎴ ᎤᏣᏘ ᏓᏂᏴᎬᎩ ᎢᏥᏡᏱ; ᎥᏝᏰᏃ ᎢᎸᎯᏢ ᏯᏓᏁᎴ ᎾᎿ ᎠᏏᏴᏫ ᎤᏲᎢᏒᎯ ᏂᎦᏅᎾ ᎨᏒᎢ.
ᎠᎴ ᏫᏚᏯᏅᎲᎩ ᎼᏏ ᎠᎴ ᎡᎳᏂ ᏒᏃᏱ, ᎯᎠᏃ ᏄᏪᏒᎩ, ᏗᏍᏓᎴᎲᎦ ᎢᏍᏓᏓᏅᎾ ᏗᏆᏤᎵ ᏴᏫ ᎠᏂ ᏄᎾᏛᏅᎢ, ᏂᎯ ᎠᎴ ᎢᏏᎵ ᏧᏪᏥ: ᎠᎴ ᎢᏤᎾ ᎪᎱᏍᏗ ᏪᏣᏛᏂᏏ ᏱᎰᏩ, ᎾᏍᎩᏯ ᏂᏥᏪᏒᎢ.
ᎠᎴ ᏗᏣᏘᏄᎦ ᎠᏫ ᎠᎴ ᏩᎦ, ᎾᏍᎩᏯ ᏂᏥᏪᏒᎢ, ᎠᎴ ᎢᏤᎾ, ᎠᎴ ᎾᏍᏉ ᎣᏍᏛ ᏍᎩᏂᏁᏤᎸᎭ.
ᎢᏥᏈᏱᏃ ᎠᏁᎯ ᏓᎾᎵᏍᏓᏁᎲᎩ ᏴᏫ, ᎤᎾᏚᎵᏍᎬᎩ ᏧᏂᏄᎪᏫᏍᏗᏱ ᎤᎾᏤᎵᎪᎯ; ᎯᎠᏰᏃ ᎾᏂᏪᏍᎬᎩ, ᏗᎩᏲᎱᏒᎯᏉ ᏂᏗᎥᎢ.
ᏴᏫᏃ ᎤᎾᏑᎨᎲᎯ ᎠᏏᏉ ᎾᎪᏔᏅᎾ ᏧᎾᏑᎨᏗᏱ ᏥᏳᎯ ᎦᎸᎢ ᏧᎾᏄᏬᎩᎯ ᎦᏇᏅᏒᎯ ᏚᎾᏃᎭᏝᏅᎩ..
ᎢᏏᎵᏃ ᏧᏪᏥ ᏄᏪᏒ ᎼᏏ ᎾᏍᎩᏯ
ᏄᎾᏛᏁᎸᎩ; ᎠᎴ ᏚᎾᏙᎸᎡᎴ ᎢᏥᏈᏱ ᎠᏁᎯ ᏧᏓᎴᏅᏛ ᎠᏕᎸ ᎤᏁᎬ, ᎠᎴ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎠᎴ ᏗᏄᏬ.
ᏱᎰᏩᏃ ᏚᏁᎸ ᏴᏫ ᎣᏏᏳ ᎬᏩᏂᏰᎸᏗᏱ ᎢᏥᏈᏱ ᎠᏁᎯ, ᎾᏍᎩ ᏕᎬᏩᎾᏙᎳᏍᏗᏍᎬᎩ, ᎠᎴ ᏚᏂᎾᏌᏅᎩ ᎢᏥᏠᏱ ᎠᏁᎯ.
ᎢᏏᎵᏃ ᏧᏪᏥ ᎤᎾᏂᎩᏒᎩ ᎴᎻᏏ ᏌᎪᏗᏃ ᏭᏂᎷᏨᎩ, ᏑᏓᎵᏧᏈ ᎢᏯᎦᏴᎵ ᎢᏴᏛ ᎢᏯᏂᏛ ᎠᏂᏍᎦᏯ ᎡᎳᏗ ᎠᏁᎩ, ᏗᏂᏲᎵ ᏂᏓᏁᏢᏛᎾ.
ᎠᎴ ᎤᏂᏣᏘ ᏧᎾᏓᎴᏅᏛ ᏴᏫ ᎾᏍᏉ ᎤᏁᎳᏛᏒᎩ;: ᎠᎴ ᎠᏫ ᎠᎴ ᏩᎦ, ᏰᎵᎦᏯ ᎤᏂᏣᏘ ᎦᎾᏝᎢ.
ᏚᏂᏚᏅᎩᏃ ᎦᏚ ᏂᏓᎪᏔᏅᎾ ᎤᎾᏑᎨᎲᎯ ᎢᏒ ᎢᏥᏈ ᏅᏓᏳᏂᏴᏍᏔᏅᎯ, ᎥᏝᏰᏃ ᎠᎪᏔᏅᎯ. ᏱᎨᏎᎢ; ᏓᎨᏥᏄᎪᏫᏒᎩᏰᏃ ᎢᏥᏈᏱ, ᎥᏝ ᎠᎴ ᎬᏩᎾᏗᎩᏯᏍᏗ ᏱᎨᏎᎢ, ᎠᎴ Ꮭ ᎤᎾᏓᏁᎳᏅᎯ ᏱᎨᏎ ᎤᎾᎵᏍᏓᏴᏗ.
ᎾᏍᎩᏯ ᎤᏁᏙᎸᎢ ᎢᏏᎵ ᏧᏪᏥ ᎢᏏᏈᏱ ᏅᎩᏧᏈ ᏦᎠᏍᎪᎯᏃ ᏄᏕᏘᏴᎲᎩ.
ᎯᎠᏃ ᏄᎵᏍᏔᏅᎩ, ᎾᏍᎩ ᏅᎩᏧᏈ ᏦᎠᏍᎪᎯᏃ ᏄᏕᏘᏴᎲ, ᎾᏍᎩ ᎾᎯᏳ ᎠᎦ ᎯᎠ ᏄᎵᏍᏔᏅᎩ, ᎾᏍᎩ ᏂᎦᏛ ᏚᎾᏓᏡᏩᏗᏒ ᏱᎰᏩ ᏧᏤᎵᎦ ᎤᏂᏄᎪᏦᏅᎩ ᎢᏥᏡᏱ.
ᎾᏍᎩ ᎾᎯᏳ ᏒᏃᏱ ᎤᏣᏘ ᎠᏍᏆᏂᎪᏓᏁᏗ ᏱᎰᏩ, ᎢᏥᏈᏱ ᎦᏙᎯ ᏙᏧᏘᎾᏫᏛᎲ ᎢᏳᏍᏗ; ᎯᎠ ᎾᏍᎩ ᎡᏃᏱ ᏱᎰᏩ ᎤᏂᏍᏆᏂᎪᏓᏁᏗ ᏂᎦᏛ ᎢᏏᎵ ᏧᏪᏥ ᎾᎾᏓᏁᏟᏴᎲᏒᎢ.
ᏱᎰᏩᏃ ᎯᎠ ᏂᏚᏪᏎᎸᎩ ᎼᏏ ᎠᎴ ᎡᎳᏂ, ᎯᎠ ᎾᏍᎩ ᏗᎧᎿᏩᏛᏍᏗ ᎧᏃᎯᏰᎩ ᏗᎵᏍᏓᏴᏗᏱ ᎤᎬᏩᎵ, ᏞᏍᏗ ᎩᎶ ᏅᏩᏓᎴ ᏴᏫ ᎤᎵᏍᏓᏴᏗ ᏱᎨᏎᏍᏗ;
ᎾᏂᎥᏍᎩᏂ ᏗᏥᏅᏏᏓᏍᏗ ᎠᏕᎸ ᏗᏥᏩᎯᏍᏔᏅᎯ, ᏗᏥᎱᏍᏕᏎᎸᎯ ᎨᏎᏍᏗ, ᎿᏉ ᎤᎵᏍᏓᏴᏗ ᎨᏎᏍᏗ.
ᎡᏙᎯ, ᎠᎴ ᎠᎦᎫᏴᎡᎯ ᎠᏥᏅᏏᏛ ᏐᏝ ᎬᏩᎾᎵᏍᏓᏴᏗ ᏱᎨᏎᏍᏗ.
ᏌᏉᏉ ᎠᏓᏁᎸ ᎠᎩᏍᏗ ᎨᏎᏍᏗ; ᎥᏝ ᎢᎦᏛ ᎤᏫᏯ ᏣᏄᎪᏫᏍᏗ ᏱᎨᏎᏍᏗ ᎠᏓᏁᎸᎢ: ᎥᏝ ᎠᎴ ᎤᎪᎳ ᎢᏥᏍᏆᎵᏎᏗ ᏱᎨᏎᏍᏗ.
ᏂᎦᏛᏃ ᏑᎾᏓᏡᎩ ᎨᏒ ᎢᏏᎵ ᎯᎠ ᎾᏍᎩ ᎤᏂᏍᏆᏂᎪᏙᏗ ᎨᏎᏍᏗ.
ᏅᏩᏓᎴᏃ ᏴᏫ ᏰᏙᎭ ᎢᏤᎲᎢ, ᎠᎴ ᏳᏚᎵ ᎧᏃᎯᏰᎩ ᏗᎵᏍᏓᏴᏗᏱ ᏱᎰᏩ ᎤᏍᏆᏂᎪᏓᏁᏗᏱ, ᏂᎦᏛ ᏧᏪᏥ ᎠᏂᏍᎦᏯ ᏗᎨᏥᎤᏍᏕᏎᏗ ᎨᏎᏍᏗ, ᎩᎳ ᎿᏉ ᎾᎥ ᎤᎷᎯᏍᏗ ᎠᎴ ᎤᏍᏆᏂᎪᏙᏗ ᎨᏎᏍᏗ; ᎠᎴ ᎾᎿᏉ ᎤᏕᏅᎯ ᎢᏳᏍᏗ ᎨᏎᏍᏗ; ᎩᎶᏃ ᎾᏥᎤᏍᏕᏎᎸᎾ ᎥᏞ ᎾᏍᎩ ᎬᏩᎩᏍᏗ ᏱᎨᏎᏍᏗ.
ᏌᏉᏉ ᏧᏂᎧᎿᏩᏛᏍᏗ ᎨᏎᏍᏗ ᎢᏣᏤᎵᎪᎯ ᎤᏕᏅᎯ, ᎾᏃ ᏅᏩᏓᎴ ᏴᏫ ᎢᏤᎲ ᎥᎸᏛᏒᏃ
ᎾᏍᎩᏃ ᎯᎠ ᏄᎾᏛᏁᎸᎩ ᏂᎦᏛ ᎢᏏᎵ ᏧᏪᏥ; ᎾᏍᎩᏯ ᏱᎰᏩ ᏂᏚᏪᏎᎸ ᎼᏏ ᎠᎴ ᎡᎳᏂ, ᎾᏍᎩ ᏄᎾᏛᏁᎸᎩ.
ᎯᎠᏃ ᏄᎵᏍᏔᏅᎩ, ᎾᎯᏳᏉ ᎢᎦ, ᎾᏍᎩ ᏱᎰᏩ ᏚᏄᎪᏫᏒᎩ ᎢᏏᎵ ᏧᏪᏥ ᏚᎾᏓᏡᏩᏗᏒ ᎢᏥᏈᏱ ᎦᏙᎯ.
ᏱᎰᏩᏃ ᎤᏁᏤᎸᎩ ᎼᏏ, ᎯᎠ ᏄᏪᏒᎩ,
ᏗᏍᏆᏓᏓᎴᏓᏏ ᏂᎦᏛ ᎢᎬᏱ ᎠᏁᎯ ᏂᎦᏛ ᎢᎬᏱ ᎨᏥᎾᏄᎪᏫᏍᎩ ᏥᎩ ᎢᏏᎵ ᏧᏪᏥ ᏧᎾᏤᎵᎦ, ᏴᏫ ᎠᎴ ᎾᏍᏉ ᎦᎾᏝᎢ; ᎠᏆᏤᎵᎦ ᎾᏍᎩ.
ᎼᏏᏃ ᎯᎠ ᏂᏚᏪᏎᎸᎩ ᏴᏫ, ᎢᎭᏅᏓᏓ ᎪᎯ ᎢᎦ ᏥᎩ, ᎾᎯᏳ ᏗᏥᏄᎪᏨ ᎢᏥᏈᏱ, ᏗᎨᏥᎾᏝᎢ ᏙᏗᏂᏁᎸᎢ; ᎤᎵᏂᎩᏛᏰᏃ ᎨᏒ ᎤᏬᏰᏂ ᏱᎰᏩ ᎤᏩᏔᏅᏓᏥᏄᎪᏫᏒᎩ ᎾᎿᏂ; ᎥᏝ ᎠᎪᏔᏅᎯ ᎦᏚ ᎢᏥᎩᏍᏗ ᏱᎨᏎᏍᏗ.
ᎪᎯ ᎢᎦ ᏓᏥᏄᎪᎢ, ᏅᏙ ᎧᎸ ᎡᏈ.
ᎯᎠᏃ ᎾᏍᎩ ᏄᏍᏕᏍᏗ, ᎿᏉ ᏱᎰᏩ ᏫᏣᏘᏃᎸᎭ ᎠᏂᎨᎾᏂ ᎤᎾᏤᎵᎪᎯ, ᎠᎴ ᎠᏂᎯᏗ, ᎠᎴ ᎠᏂᎠᎼᎵ, ᎠᎴ ᎠᏂᎯᏫ, ᎠᎴ ᎠᏂᏥᏊᏏ ᎤᎾᏤᎵᎪᎯ, ᎾᏍᎩ ᏧᏎᎵᏔᏁ ᏥᏚᏚᎢᏍᏓᏁᎴ ᏗᏣᎦᏴᎵᎨ ᏂᎯ ᏣᏁᏗᏱ, ᎾᏍᎩ ᎾᎿ ᎦᏙᎯ ᎤᏅᏗ ᎠᎴ ᏩᏚᎵᏏ ᏥᏕᎦᎶᎴᎦ, ᎾᏍᎩ ᎾᎯᏳ ᎯᎠ ᏗᎦᎸᏫᏍᏓᏁᏗ ᏣᏍᏆᏂᎪᏙᏗ ᎨᏎᏍᏗ ᎪᎯ ᎧᎸᎢ.
ᎦᎵᏉᎩ ᏧᏒᎯᏛ ᏂᏓᎪᏔᏅᎾ ᎦᏚ ᏗᏣᎩᏍᏗ ᎨᏎᏍᏗ, ᎦᎵᏉᎩᏁᏃ ᎢᎦ ᏱᎰᏩ ᎡᏣᎵᏍᏓᏴᎾᏁᏗ ᎨᏎᏍᏗ.
ᏂᏓᎪᏔᏅᎾ ᎦᏚ ᎦᎵᏉᎩ ᎢᎦ ᏗᎩᏍᏗ ᎨᏎᏍᏗ; ᎥᏝ ᎠᎴ ᎡᏣᎪᏩᏛᎡᏗ ᏱᎨᏎᏍᏗ ᎠᎪᏔᏅᎯ. ᎦᏚ) ᎥᏝ ᎠᎴ ᎡᏣᎪᏩᏛᎡᏗ ᏱᎨᏎᏍᏗ ᎠᎪᏙᏗ ᏣᏤᎵᎪᎯ ᏂᎬᎾᏛᎢ.
ᏤᏥᏃ ᎬᏂᎨᏒ ᎢᎯᏴᏁᏗ ᎨᏎᏍᏗ ᎾᎯᏳ ᎢᎦ, ᎯᎠ ᎢᏣᏪᏍᏗ ᎨᏎᏍᏗ, ᏅᏗᎦᎵᏍᏙᏗᎭ ᏱᎰᏩ ᎾᏆᏛᏁᎸ ᎾᎯᏳ ᎢᏥᏈᏱ ᏗᎩᏄᎪᏨ.
ᎠᎴ ᏗᏣᏁᎶᏙᏗ ᎨᏎᏍᏗ ᎦᏯᎴᏍᏗ ᏦᏰᏂ, ᎠᎴ ᏣᏅᏓᏗᏍᏙᏗ ᎨᏎᏍᏗ ᏘᎦᏙᎵ ᎠᏰᎵ ᎦᏯᎴᏍᏗ, ᎾᏍᎩ ᏱᎰᏩ ᎤᏤᎵ ᏗᎧᎿᏩᏛᏍᏗ ᏣᏍᏆᏂᎪᏙᏗᏱ. ᎯᎰᎵ; ᎤᎵᏂᎩᏛᏰᏃ ᎤᏬᏰᏂ ᎤᏩᏔᏅᎩ ᏱᎰᏩ ᏓᏣᏄᎪᏫᏒᎩ ᎢᏥᏈᏱ.
ᎯᎠᏃ ᎾᏍᎩ ᏗᎧᎿᏩᏛᏍᏗ ᏗᎵᏍᏓᏴᏗᏱ ᎠᏍᏆᎸᎮᎬ ᏣᏍᏆᏂᎪᏙᏗ ᎨᏎᏍᏗ ᏂᏓᏕᏘᏴᎯᏒᎢ.
ᎯᎠᏃ ᎾᏍᎩ ᏄᏍᏕᏍᏗ, ᎾᏍᎩ ᎾᎯᏳ ᏱᎰᏩ ᎠᏂᎨᎾᏂ ᎤᎾᏤᎵᎪᎯ ᏫᏣᏘᏃᎸᎭ ᎾᏍᎩᏯ ᏂᏣᏪᏎᎸ ᏂᎯ ᎠᎴ ᏂᏚᏪᏎᎸ ᏗᏣᎦᏴᎵᎨᎢ ᎠᏎᎵᏛᏍᎬᎢ, ᎠᎴ ᏣᏁᎸᎭ,
ᎾᏍᎩ ᏤᏥᎧᏁᏗ ᎨᏎᏍᏗ ᏱᎰᏩ ᏂᎦᏛ ᎢᎬᏱ ᎨᏥᎾᏄᎪᏫᏍᎩ ᏥᎩ, ᎠᎴ ᎾᏂᎥ ᎢᎬᏱ ᎠᏁᎯ ᎦᎾᏝᎢ ᏣᎧᎲ ᎨᏥᎾᏄᎪᏫᏒᎯ; ᎠᏂᏨᏯ ᏱᎰᏩ ᏧᏤᎵ ᎨᏎᏍᏗ.
ᏗᎦᎵᎠᏅᎯᏛᏃ ᏐᏈᎵ ᎢᎬᏱ ᎡᎯ ᎤᏪᏥ ᎯᏯᎫᏴᏗᏉ ᎨᏎᏍᏗ ᎤᏃᏕᎾ ᎠᏫ ᎯᏯᎫᏴᏙᏗ ᎨᏎᏍᏗ; ᎢᏳᏃ ᏂᏯᎫᏴᎲᎾ ᎢᎨᏎᏍᏗ ᎯᏍᏆᎵᏎᏗᏉ ᎨᏎᏍᏗ ᎠᏴᏤᏂ; ᎠᎴ ᎾᏂᎥ ᎢᎬᏱ ᎠᏁᎯ ᏴᏫ ᏗᏤᏥ ᏕᏤᎲᎢ, ᎩᏯᎫᏴᏗ ᎨᏎᏍᏗ.
ᎯᎠᏃ ᎾᏍᎩ ᏄᏍᏕᏍᏗ, ᎢᏳᏃ ᏤᏥ ᎢᎸᎯᏳ ᎢᏣᏛᏛᎲᏍᎨᏍᏗ ᎯᎠ ᏂᎦᏪᏍᎨᏍᏗ, ᎦᏙ ᎯᎠ? ᎯᎠ ᎢᎯᏪᏎᏗ ᎨᏎᏍᏗ, ᏱᎬᏩ ᎤᎵᏂᎩᏗᏳ ᎨᏒ ᎤᏬᏰᏂ ᎤᏩᏔᏅᎩ ᏓᏲᎩᏄᎪᏫᏒᎩ ᎢᏥᏈᏱ, ᏗᎨᏥᎾᏝᎢ ᏙᏗᏂᏁᎸᎢ;
ᎠᎴ ᎯᎠ ᏄᎵᏍᏔᏅᎩ, ᎾᎯᏳ ᏇᎵᏲ ᎦᏂᎳ ᎤᏬᎯᏳᏅ ᏦᎩᏲᎯᏍᏗᏱ, ᏱᎰᏩ ᏚᎸᎩ ᏂᎦᏛ ᎢᎬᏱ ᎠᏁᎯ ᎢᏥᏠᏈᏱ ᎠᏁᎲᎢ, ᎾᏍᏉ ᏴᏫ ᏧᏁᏥ ᎢᎬᏱ ᎠᏁᎯ, ᎠᎴ ᎦᎾᏝᎢ ᏧᏁᏥ ᎢᎬᏱ ᎠᏁᎯ; ᎾᏍᎩᏃ ᎢᏳᏍᏗ ᎠᏴ ᏕᏥᏯᎵᏍᎪᎸᏓᏁᎰ ᏱᎰᏩ ᏂᎦᏛ ᎢᎬᏱ ᎨᏥᎾᏄᎪᏫᏒᎯᏊ ᎠᏂᏨᏯ ᏱᎩ; ᎢᎬᏱᏍᎩᏂ ᎠᏁᎯ ᏗᏇᏥ ᏂᎦᏛ ᏕᎦᎫᏱᏍᎪᎢ.
ᎠᎴ ᎾᏍᎩ ᏗᏣᏁᎶᏙᏗ ᎨᏎᏍᏗ ᏦᏰᏂ ᎦᏯᎴᏍᏗ, ᎠᎴ ᏗᎦᏙᎵ ᎠᏰᎵ ᎦᏯᎸᏗ ᎨᏎᏍᏗ; ᎤᎵᏂᎩᏗᏳᏰᏃ ᎨᏒ ᎤᏬᏰᏂ ᏱᎰᏩ ᎤᏩᏔᏅᎩ ᏓᏲᎩᏄᎪᏫᏒᎩ ᎢᏥᏡᏱ.
ᎯᎠᏃ ᏄᎵᏍᏔᏅᎩ, ᎾᎯᏳ ᏇᎵᏲ ᏚᏲᏒ ᏴᏫ, ᎾᏍᎩ ᎤᏁᎳᏅᎯ ᎥᏝ ᎠᏂᏈᎵᏍᏗ ᎤᎾᏤᎵᎪᎯ ᎦᏙᎯ ᏫᎦᏅᏅ ᏱᏫᏚᏘᏅᏍᏔᏁᎢ, ᎾᎥᏂᏳᏍᎩᏂ ᎨᏒ ᎾᏍᎩ; ᎤᏁᎳᏅᎯᏰᏃ ᎯᎠ ᏄᏪᏒᎩ, ᏴᏫᏰᏃ ᏱᏓᏂᏁᏟᏴᎾ ᏚᎾᏓᏅᏛ ᎿᏉ ᏓᎿᏩ ᎠᏂᎪᎲᎭ, ᎠᎴ ᏯᎾᏨᎾ ᎢᏥᏈ ᏱᏩᏂᎶᎯ.
ᎤᏁᎳᏅᎯᏍᎩᏂ ᏚᏪᏕᏯᏍᏔᏅᎩ ᏴᏫ ᎢᎾᎨ ᏫᎦᎶᎯᏍᏗᏱ ᎾᏍᎩ ᎠᎹᎩᎦᎨᏍᏛᏱ ᎾᎥᎢ. ᎠᎴ ᎢᏏᎵ ᏧᏪᏥ ᎤᏂᏄᎪᏨᎩ ᎢᏥᏈᏱ ᏧᎾᎵᏍᎦᏍᏙᏗ ᏗᏂᏁᎯ.
ᎼᏏᏃ ᏦᏩ ᏧᎪᎳ ᏚᏪᏅᏒᎩ;: ᎤᎵᏂᎩᏛᏰᏃ ᏧᏎᎵᏙᏔᏅᎯ ᎨᏒᎩ ᎢᏏᎵ ᏧᏪᏥ, ᎯᎠ ᎢᏳᏪᏛ ᎨᏒᎩ, ᎤᏁᎳᏅᎯ ᎠᏎ ᏓᏥᏳᏩᏛᎯᎵ; ᎠᎴ ᎠᏎ ᏗᏥᏅᏍᏗ ᎨᏎᏍᏗ ᏗᎩᎪᎳ ᎠᏂ ᎢᏣᏓᏅᎡᎭ.
ᏌᎪᏗᏃ ᎤᎾᏂᎩᏒᎩ, ᎢᏓᎻᏃ ᎤᎾᏅᏅᎩ ᎢᎾᎨ ᎠᏍᏛᎢ.
ᏱᎰᏩᏃ ᎢᎬᏱ ᎠᎢᏒᎩ ᎠᎾᎢᏒ ᎢᎦ ᎾᎿ ᎤᏓᏡᎬ ᎤᎶᎩᎸᎢ, ᏧᏘᏅᏍᏗᏱ ᎾᎿ ᏫᎦᎶᎯᏍᏗᏱ; ᎤᏒᏃ ᎤᏓᏡᎬ ᎠᏥᎸ ᎠᎢᏒᎩ ᎾᏍᎩ ᎢᎦ-ᏧᏘᏍᏓᏁᏗᏱ; ᎾᏍᎩ ᎤᏁᏅᏍᏗᏱ ᎢᎦ ᎠᎴ ᏒᏃᏱ.
ᎥᏝ ᎠᎴ ᏱᏚᎩᎡᎴ ᎤᏓᏡᎬ ᎤᎶᎩᎸ ᎢᎦ, ᎠᎴ ᎤᏓᏡᎬ ᎠᏥᎸ ᏒᏃᏱ ᎢᎬᏱ ᏕᎡᏅᎡᎲ ᏴᏫ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏒᎩ,
ᏘᏁᏥ ᎢᏏᎵ ᏧᏪᏥ, ᎾᏍᎩ ᎤᎾᎪᎸᏍᏗᏱ ᎠᎴ ᏭᎾᏅᏘᏱ ᏆᎮᎭᎶᏛ ᎢᎬᏱᏗᏢ, ᎠᏰᎵ ᎻᎦᏙᎳ ᎠᎴ ᎠᏳᏉᎯ, ᏇᎵᏥᏉᏂ ᏧᏳᎪᏗ; ᎾᎿ ᎢᎬᏱᏗᏢ ᎢᏣᏅᏗᏢ ᎨᏎᏍᏗ ᎠᏣᏉᎯ ᎾᎥᎢ.
ᏇᎵᏲᏃ ᎯᎠ ᏅᏓᎦᏪᏏ ᎢᏏᎵ ᏧᏪᏥ ᏕᎧᏃᎮᏍᎬᎢ, ᎤᏄᏓᎸᏨ ᎦᏙᎯ, ᎢᎾᎨ ᎨᏒ ᎤᎾᎵᏍᏚᏔᏅ.
ᎠᎴ ᏓᏥᏍᏓᏱᏕᎵ ᏇᎵᏲ ᎤᎾᏫ, ᎠᎴ ᏙᏛᏍᏓᏩᏕᏏ; ᎠᎴ ᎥᎩᎸᏉᏙᏗ ᎨᏎᏍᏗ, ᏇᎵᏲ ᎠᎴ ᏧᏤᎵ ᏑᎾᏓᏡᎩ ᏄᎾᎵᏍᏓᏁᎸ; ᎠᎴ ᎢᏥᏈᏱ ᎠᏁᎯ ᏛᎾᏙᎴᎰᏏ ᎠᏴ ᏱᎰᏩ ᎨᏒᎢ. ᎾᏍᎩᏃ ᏄᎾᏛᏁᎸᎩ.
ᎠᏥᏃᏁᎸᎩᏃ ᎢᏥᏈᏱ ᎡᎯ ᎤᎬᏫᏳᎯ, ᏴᏫ ᎤᎾᎵᏒᎢ; ᏇᎵᏲᏃ ᎤᎾᏫ ᎠᎴ ᏧᏅᏏᏓᏍᏗ ᏧᏂᎾᏫ ᏚᏂᎦᏔᎲᏒᎩ, ᏚᎾᏡᏔᏅᎩ ᏴᏫ, ᎠᎴ ᎯᎠ ᏄᏂᏪᏒᎩ, ᎦᏙᏃ ᎯᎠ ᎾᏍᎩ ᏅᏓᏛᎦ, ᏙᎨᏘᏲᎯ ᎢᏏᎵ, ᎠᏴ ᎪᎱᏍᏗ ᎨᎦᏛᏁᎲᎢ.
ᎤᏛᏅᎢᏍᏔᏅᎩᏃ ᎤᏦᏗ ᏓᏆᎴᎷ, ᎠᎴ ᏚᏘᏅᏒᎩ ᏧᏤᎵ ᏴᏫ.
ᏑᏓᎵᏧᏈᏃ ᏗᏑᏰᏛ ᏗᏦᏗ ᏓᏆᎴᎷ ᏚᏴᏒᎩ, ᎠᎴ ᏂᎦᏛ ᏗᏦᏗ ᏓᏆᎴᎷ ᎢᏥᏠᏱ ᏚᏂᎲᎢ, ᎠᎴ ᏌᏉ ᏓᏆᎴᎷ ᎠᏂᏯᏫᏍᎩ ᎤᎾᏣᎢᎭ ᏚᏘᏅᏒᎩ.
ᏱᎰᏩᏃ ᎤᏍᏓᏱᏕᎸᎩ ᎤᎾᏫ ᏇᎵᏲ ᎢᏥᏈᏱ ᎡᎯ ᎤᎬᏫᏳᎯ, ᎠᎴ ᏚᎨᎲᏒᎩ ᎢᏏᎵ ᏧᏪᏥ; ᎢᏏᎵᏃ ᏧᏪᏥ ᎤᏂᏄᎪᏨᎩ ᏧᏃᏰᏂ ᏚᏂᏌᎳᏛᎩ.
ᎢᏥᏠᏡᏱᏃ ᎠᏁᎯ ᎠᎴ ᏂᎦᏛ ᏐᏈᎵ ᎠᎴ ᏗᏦᏗ ᏓᏆᎴᎷ ᏇᎵᏲ ᏧᏤᎵᎦ, ᎠᎴ ᏧᏤᎵ ᏧᎾᎩᎸᏗ, ᎠᎴ ᏑᎾᏓᏡᎩ ᏓᎿᏩ ᎠᏁᎩ ᏧᏤᎵᎦ ᏚᏂᎨᎲᏒᎩ, ᎠᎴ ᏫᏚᎾᏢᏔᎲᎩ ᏩᏂᏅ ᎠᎾᏉᎯ ᎾᎥᎢ, ᏆᎮᎭᎶᏛ ᎤᎶᏗᏢᎢ, ᏇᎵᏥᏉᏂ ᏧᏳᎪᏗ.
ᏇᎵᏲᏃ ᎾᎥ ᏭᎷᏨ, ᎢᏏᎵ ᏧᏪᏥ ᏫᏚᎾᎧᎿᏅᎩ, ᎠᎴ ᎬᏂᏳ ᎢᏥᏈᏱ ᎠᏁᎯ ᏓᎬᏩᏂᏍᏓᏩᏗᏒᎩ; ᎠᎴ ᎤᏣᏘ ᎤᏂᏍᎦᎸᎩ; ᎢᏏᎵᏃ ᏧᏪᏥ ᏚᎾᏠᏱᎸᎩ ᏱᎰᏩ ᎤᎾᏓᏙᎵᏍᏓᏁᎸᎩ.
ᎯᎠᏃ ᏄᏂᏪᏎᎸᎩ ᎼᏏ, ᎢᏥᏈᏱ ᏂᏗᎪᏢᏒᎾ ᎨᏒ ᎢᏳᏍᏗ ᏗᏓᏂᏐᏗᏱ, ᏙᏗᏍᎩᏯᏘᏁᏅ ᏦᎩᏲᎱᎯᏍᏗᏱ. ᎢᎾᎨᎢ? ᎦᏙᏃ ᎾᏍᎩ ᏂᏯᎩᏴᏁᎸ ᏙᏗᏍᎩᏯᏘᏁᏅ ᎢᏥᏈᏱ?
ᏝᏍᎪ ᎾᏍᎩ ᎯᎠ ᏱᏂᏨᏪᏎᎴ ᎢᏥᏈᏱ; ᎣᎦᏁᎳᎩ, ᎢᏥᏈᏱ ᎠᏁᎯ ᎪᎱᏍᏗ ᏦᏣᏛᏁᎯ ᎨᏎᏍᏗᎸ1 ᎤᏟᏰᏃ ᏱᏃᏎ ᎢᏥᏈᏱ ᎠᏁᎯ ᎪᎱᏍᏗ ᏦᏣᏛᏁᎯ ᏱᎨᏎᎢ, ᎠᏃ ᎢᎾᎨ ᏦᎩ ᏲᎢᎯᏍᏗᏱ.
ᎼᏏᏃ ᎯᎠ ᏂᏚᏪᏎᎸᎩ ᏴᏫ, ᏞᏍᏗ ᏱᏥᏍᎦᎢᎮᏍᏗ, ᎢᏣᎴᎾᏫᏍᏓ, ᎠᎴ ᎢᏥᎪᏩᏛ ᏱᎰᏩ ᎤᏓᏍᏕᎸᏗ ᎨᏒᎢ, ᎾᏍᎩ ᎪᎯ ᎢᎦ ᏨᏓᏨᎾᏄᎪᏫᏎᎵ; ᎢᏥᏈᏱᏰᏃ ᎠᏁᎯ ᎪᎯ ᎢᎦ ᏥᏕᏥᎪᏩᏛ, ᎥᏝ ᏔᎵᏁ ᎢᎸᎯᏳ ᏱᏙᎨᏥᎪᏩᎩ;
ᏱᎰᏩ ᏙᏓᏣᎴᎵ, ᏂᎪᏃ ᏔᏉ ᏂᏣ ᏁᏍᏗ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎦᏙᏃ ᎠᏴ ᎢᏍᏆᎵᏍᏓᏁᎭ) ᏘᏁᏥ ᎢᏏᎵ ᏧᏪᏥ ᎤᎾᏂᎩᏍᏗᏱᎢ
ᏂᎯᏍᎩᏂ ᎯᏌᎳᏛᎦ ᏣᏙᎳᏅᏍᏗ. ᎠᎴ ᎭᏎᎵᏛᎦ ᏦᏰᏂ ᎠᏩᏉᎯ ᎦᎸᎳᏗᏢ ᏧᏳᎪᏗ, ᎠᎴ ᏔᎵ ᏂᏓ: ᎢᏏᎵᏃ ᏧᏪᏥ ᎤᎧᏲᏛᎯ ᎦᏙᎯ ᏮᏛᏂᎶᏏ ᎠᏰᎵ ᎠᏣᎾᏉᎯ.
ᎠᏰᏃ, ᎬᏂᏳᏉ, ᎠᏴ ᏙᏓᎦᏥᏍᏓᏱᏕᎵ ᏧᏂᎾᏫ ᎢᏥᏈᏱ ᎠᏁᎯ, ᎠᎴ ᏙᏛᏂᏍᏓᏩᏕᏏ; ᎠᎴ ᎥᎩᎸᏉᏙᏗ ᎨᏎᏍᏗ ᏇᎵᏲ ᏄᎵᏍᏓᏁᎸ ᎢᏳᏍᏗ, ᎠᎴ ᏂᎦᏛ ᏑᎾᏓᏡᎩ ᏓᎿᏩ ᎠᏁᎩ ᏧᏤᎵ ᏄᎾᎵᏍᏓᏁᎸ ᎢᏳᏍᏗ, ᎠᎴ ᏗᏦᏗ ᏓᏆᎴᎷ ᏧᏤᎵ, ᎠᎴ ᏧᏤᎵ ᏧᎾᎩᎸᏗ ᏄᎾᎵᏍᏓᏁᎸ ᎢᏳ ᏍᏗ.
ᎢᏥᏈᏱᏃ ᎠᏁᎯ ᏛᎾᏙᎴᎰᏏ ᎠᏴ ᏱᎰᏩ ᎨᏒᎢ, ᎾᎯᏳ ᎥᎩᎸᏉᏔᏅ ᏇᎵᏲ ᏄᎵᏍᏓᏁᎸ ᎢᏳᏍᏗ, ᏂᏚᎵᏍᏓᏁᎸᏃ ᏗᏦᏗ ᏓᏆᎴᎷ ᏧᏤᎵᎦ, ᎠᎴ ᏧᏤᎵ ᏧᎾᎩᎸᏗ.
ᏗᎧᎿᏩᏗᏙᎯᏃ ᎤᏁᎳᏅᎯ ᎤᏤᎵᎦ, ᎾᏍᎩ ᎢᎬᏱ ᎠᎢᏒᎩ ᎢᏏᎵ ᎤᎾᏓᏡᎬᎢ, ᎤᏓᏅᏒᎩ ᎠᎴ ᎣᏂᏗᏢ ᎠᎾᎢᏒ ᎤᏪᏅᏒᎩ; ᎤᎶᎩᎸᏃ ᎤᏓᏡᎬ ᎤᏓᏅᏒᎩ ᎢᎬᏱᏗᏢ ᏄᏛᎿᏕᎬ, ᎠᎴ ᎣᏂᏗᏢ ᏄᎾᏛᏅ ᎤᎴᏅᎩ.
ᎠᎴ ᎠᏰᎵ ᎤᎷᏨᎩ ᎠᏂᏅ ᎢᏥᏈᏱ ᎠᏁᎯ ᎠᎴ ᎢᏏᎵ ᎠᏂᏅᎢ; ᎠᎴ ᎤᎵᏏᎩ ᎤᎶᎩᎸᎩ [ᎢᏥᏈᏱ ᎠᏁᎯ ᎠᏂᏅ ᎢᏗᏢ,] ᎠᎴ [ᎢᏏᎵ ᎠᏂᏅ ᎢᏗᏢ] ᎢᎦ ᎤᏘᏍᏛᎩ ᏒᏃᏱ; ᎾᏍᎩ ᎢᏳᏍᏗ ᎥᏝ ᎾᎥ ᏱᎦᏮᏓᎷᏤᎴ ᎤᎵᏨᏓᏆᏛ.
ᎼᏏᏃ ᎤᏎᎵᏔᏅᎩ ᎠᎺᏉᎯ ᎦᎸᎳᏗᏢ; ᏱᎰᏩᏃ ᏄᏩᏂᏌᏅᎩ ᎠᎺᏉᎯ ᎤᏓᏅᏒᎩ ᎠᏍᏓᏯ ᏗᎧᎸᎬ ᎢᏗᏢ ᏧᏃᎸᏛ ᎤᎵᏨᏓᏆᏛ ᎢᏳᏍᏗ, ᎠᎴ ᎤᎧᏲᏛᎯ ᏄᏩᏁᎸ ᎠᎺᏉᎯ, ᎠᎴ ᏔᎵ ᏄᏓᏛᎩ ᎠᎹ.
ᎢᏏᎵᏃ ᏧᏪᏥ ᎠᏩᏉᎯ ᎠᏰᎵ ᏭᏂᎷᏨᎩ ᎤᎧᏲᏛᎯ; ᎠᎴ ᎠᎹ ᏣᏐᏯᏍᏙ ᎢᏳᏍᏗ ᎨᏒᎩ ᎠᎦᏘᏏᏗᏢ, ᎠᎴ ᎠᎦᏯᎦᏂᏗᏢ ᎠᎾᎢᏒᎢ.
ᎢᏥᏈᏱᏃ ᎠᏁᎯ ᎬᏩᏂᎨᎲᏒᎩ, ᎠᎴ ᎬᏩᏂᏍᏓᏩᏛᏒᎩ ᎠᎾᏉᎯ ᎠᏰᎵ ᎢᏴᏛ, ᎾᏍᎩ ᏂᎦᏛ ᏇᎵᏲ ᏧᏤᎵ ᏐᏈᎵ ᏗᏦᏗ ᏓᏆᎴᎷ, ᎠᎴ ᏧᏤᎵ ᏧᎾᎩᎸᏗ.
ᎠᎴ ᎯᎠ ᏄᎵᏍᏔᏅᎩ, ᎾᏍᎩ ᏑᎾᎴ ᎠᏯᏫᏍᏗᏱ ᎨᏒ ᏱᎰᏩ ᏙᏓᏳᎧᎿᏅᎩ ᏑᎾᏓᏡᎩ ᎢᏥᏈᏱ ᎠᏁᎯ ᎤᎾᏓᏡᎬ ᎠᏥᎸ ᎠᎴ ᎤᎶᎩᎸ ᎠᏰᎵ, ᎠᎴ ᏚᏕᏯᏙᏔᏅᎩ ᏑᎾᏓᏡᎩ ᎢᏥᏈᏱ ᎠᏁᎯ.
ᎠᎴ ᏚᏪᏆᏓᏒᎸᎩ ᏕᎦᏆᏛ ᏧᎾᏦᏗ ᏓᏆᎴᎷ, ᎾᏍᎩ ᎢᏳᏍᏗ ᎦᏂᎵᏳ ᏓᏂᏱᏒᎩ; ᎾᏍᎩ ᎢᏳᏍᏗ ᎢᏥᏈᏱ ᎠᏁᎯ ᎯᎠ ᏄᏂᏪᏒᎩ, ᎨᏓᎵᏏ ᎢᏏᎵ; ᏱᎰᏩᏰᏃ ᏓᏍᏕᎵᎭ ᎠᎾᎵᎲᎢ, ᎢᏥᏈᏱ ᎠᏁᎯ ᏓᏡᏗᎭ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎭᏎᎵᏛᎦ ᏦᏰᏂ ᎠᏘᏩᏉᎯ ᎦᎸᎳᏗᏢ, ᎾᏍᎩ ᎠᎹ ᏔᎵᏁ ᎥᎤᏪᏅᏍᏗᏱ ᎢᏥᏈᏱ ᎠᏁᎯ ᎤᏄᏢᏗᏱ, ᏧᏭᏢᏗᏱ ᏧᎾᏦᏗ ᏓᏆᎴᎷ, ᎠᎴ ᏧᎾᏤᎵ ᏧᎾᎩᎸᏗ.
ᎼᏏᏃ ᎤᏎᎵᏔᏅᎩ ᎤᏬᏰᏂ ᎠᏣᏉᎯ ᏚᎸᎳᏗᏢ, ᎠᎾᏣᏉᎯᏃ ᎤᎵᏂᎬᎬ ᎬᏗ ᏛᎤᏨᏒᎩ ᏑᎾᎴ ᏄᎵᏍᏔᏅ; ᎢᏥᏈᏱᏃ ᎠᏁᎯ ᎾᎿ ᎢᏗᏢ ᎤᎾᎵᏍᏔᏅᎩ; ᏱᎰᏩᏃ ᏚᏓᎢᏅᏔᏅᎩ ᎢᏥᏡᏱ ᎠᏁᎯ ᎠᏣᎾᏄᏉᎯ ᎠᏰᎵ.
ᎠᎹᏃ ᏛᎤᏨᏒᎩ, ᎠᎴ ᏚᏭᏢᏅᎩ ᎾᎿ ᎠᏣᎾᏉᎯ ᏗᏦᏗ ᏓᏆᎴᎷ, ᎠᎴ ᏧᎾᎩᎸᏗ, ᎠᎴ ᏂᎦᏛ ᏑᎾᏓᏡᎩ ᏇᎵᏲ ᏧᏤᎵᎦ ᎾᏍᎩ [ᎢᏏᎵ] ᎬᏩᏂᏍᏓᏩᏙᎸᎯ; ᎥᏝᏃ ᏌᏉ ᎤᏅ ᏳᎵᏃᎯᏰᎢ.
ᎢᏏᎵᏍᎩᏂ ᏧᏪᏥ ᎤᎧᏲᏛᎯ ᎠᎾᎢᏒᎩ ᎠᏩᏉᎯ ᎠᏰᎵ; ᎠᎹᏃ ᏣᏐᏲ ᎢᏳᏍᏗ ᎨᏒᎩ ᎠᎦᏘᏏᏗᏢ ᎠᎴ ᎠᎦᏍᎦᏂᏗᏢ ᎠᎾᎢᏒᎢ.
ᎾᏍᎩᏃ ᏱᎰᏩ ᏚᏍᏕᎸᎲᎩ ᎢᏏᎵ, ᏚᏭᏓᎴᏒᎩ ᎢᏥᏈᏱ ᎠᏁᎯ ᏕᎬᏩᏂᏂᏴᏒ ᎾᎯᏳ ᎢᎦ: ᎢᏏᎵᏃ ᏚᏂᎪᎲᎩ ᎢᏥᏈᏱ ᎠᏁᎯ ᏧᏂᏲᎱᏒᎯ ᎠᏣᏉᎯ ᎤᎶᏗ.
ᎠᎴ ᎢᏏᎵ ᎤᏂᎪᎲᎩ ᎾᏍᎩ ᎤᏍᏆᏂᎪᏗ ᏱᎰᏩ ᏚᎸᏫᏍᏓᏁᎸᎢ, ᎾᏍᎩ ᏂᏚᏩᏁᎸ ᎢᏥᏈᏱ ᎠᏁᎯ; ᏴᏫᏃ ᎤᏂᎾᏰᏒᎩ ᏱᎰᏩ, ᎠᎴ ᎤᏃᎯᏳᏅᎩ ᏱᎰᏩ ᎠᎴ ᎤᏅᏏᏓᏍᏗ ᎼᏏ.
ᎿᏉᏃ ᎼᏏ ᎠᎴ ᎢᏏᎵ ᏧᏪᏥ ᏚᏂᏃᎩᏍᏔᏅᎩ ᏱᎰᏩ ᎯᎠ ᎾᏍᎩ ᏗᎧᏃᎩᏍᏗ, ᎠᎴ ᎤᏂᏁᏨᎩ ᎯᎠ ᏄᏂᏪᏒᎩ; ᏱᎰᏩ ᏙᏓᏥᏃᎩᏍᏔᏂ ᎤᏣᏘᏰᏃ ᎦᎸᏉᏗᏳ ᏂᎦᎵᏍᏓ ᎾᏍᎩ; ᏐᏈᎵ ᎠᎴ ᏅᎩᎸᏘ ᎠᎺᏉᎯ ᏫᏚᏓᎢᏅ.
ᏱᎰᏩ, ᎠᏍᎦᏯ ᏓᎿᏩ ᎤᎩᏌᏛ; ᏱᎰᏩ ᏕᎤᏙᎥ.
ᏇᎵᏲ ᏧᏤᎵ ᏗᏦᏗ ᏓᏆᎴᎷ ᎠᎴ ᏑᎾᏓᏡᎩ ᏧᏤᎵ ᎠᎺᏉᎯ ᏕᏅᏓᎢᏅ: ᎠᎴ ᏧᏤᎵ ᎨᎦᏑᏰᏛ ᎠᏂᏯᏫᏍᎩ ᏓᏆᎴᎷᎯ ᎠᎾᏣᎥᏍᎩ ᏚᏂᎬᏨ ᎠᎺᏉᎯ ᎩᎦᎨᏍᏛᏱ.
ᎠᏍᏛᎩ ᎨᏒ ᎤᏄᏢᏅᎩ; ᎤᏂᏃᏴᏨᎩ ᎭᏫᏂ ᎢᏴᏛ ᏅᏯ ᎾᏍᎩᏯᎢ.
ᎯᎦᏘᏏ ᏦᏰᏂ ᏱᎰᏩ, ᎦᎸᏉᏗᏳ ᏄᎵᏍᏔᏅ ᎤᎵᏂᎩᏗᏳ ᎨᏒ ᎢᏳᏍᏗ; ᎯᎦᏘᏏ ᏦᏰᏂ ᏱᎰᏩ, ᏕᏣᎤᎸᏛᏂᏍᏔᏅ ᎠᏂᎦᏍᎩ.
ᎠᎴ ᎤᏣᏘ ᎡᏣᎸᏉᏗᏳ ᎨᏒ ᏨᏔᏅ ᎩᏛᏔᏅ ᎾᏍᎩ ᏗᎨᏣᎦᏘᎸᏛ; ᏓᏣᏓᏅᏒᎩ. ᏣᏔᎳᏬᎯᏍᏗ ᎨᏒᎢ, ᎾᏍᎩ ᎤᎾᎪᎲᏍᏓ ᎾᏍᎩᏯ ᎠᏍᎫᏕᏒ ᏚᏂᏡᎾᎥᎢ.
ᎠᎴ ᏙᏴᏐᎵ ᏣᏦᏔᏍᏔᏅ ᎠᎹ ᎤᏓᏟᏌᏅᎩ; ᎠᎹ ᏧᏳᎪᏗ ᎤᎴᏅᎩ ᏥᎦᏡᎪ ᎢᏳᏍᏗ, ᎠᎴ ᎠᏍᏛᎩ ᎨᏒ ᎤᏍᏓᏲᏒ ᎠᎺᎯ ᎠᏰᎵ.
ᎠᎦᏍᎩ ᎯᎠ ᏄᏪᏒᎩ, ᏓᎦᏥᎨᎮᏏ, ᏓᎦᏥᏯᏢᏔᎯ, ᏓᏥᏯᏙᎵ ᎠᏆᏓᏬᏅᏛ; ᏄᏍᏛ ᎠᏆᏚᎵᏍᎬ ᏛᎩᏛᏓᏁᎵ ᏂᎦᏥᏴᏁᎸᎢ: ᎠᏰᎳᏍᏗ ᎦᏅᎯᏛ ᎠᏆᏤᎵ ᏓᏥᎸᎢ, ᎠᏉᏴᏂ ᏓᏳᏂᏛᏔᏂ.
ᏣᏤᎵ ᎤᏃᎴ ᏣᏦᏔᏍᏔᏅᎩ, ᎠᎺᏉᎯ ᎤᏄᏢᏅᎩ; ᎤᏂᏃᏴᏨᎩ ᎦᏂ ᎾᏍᎩ ᏯᎢ ᎤᏣᏘ ᏕᎦᏃᎢᎩᏍᎬᎢ.
ᎦᎪ ᏂᎯ ᏂᏣᏍᏛ ᏄᏍᏗ ᏱᎰᏩ, ᎠᏁᎲ ᎤᎾᏁᎳᏅᎯ? ᎦᎪ ᏂᏣᏍᏛ ᏄᏍᏛ ᎦᎸᏉᏗᏳ ᎠᏍᎦᎾ ᏂᎨᏒᎾ ᎨᏒᎢ, ᎤᎾᏰᎯᏍᏗᏳ ᎦᎸᏉᏙᏗ ᎨᏒᎢ, ᎤᏍᏆᏂᎪᏗᏳ ᏕᎤᎸᏫᏍᏓᏁᎲᎢ.
ᎯᎦᏘᏏ ᏦᏰᏂ ᏣᏎᎵᏔᏅᎩ, ᎦᏙᎯ ᎤᏂᎩᏒᎩ.
ᏣᏓᏙᎵᏣᏘᏳ ᎨᏒ ᏨᏔᏅᎩ ᏕᎭᏘ ᏅᏒ ᏴᏫ ᎾᏍᎩ ᏔᎴᏴᏛ ᎨᏒᎢ; ᏣᎵᏂᎩᏗᏳ ᎨᏒ ᏨᏔᏅᎩ ᏕᎭᏘᏅᏒᎩ ᏫᏕᎯᎧᏅᎩ ᏣᏤᎵᎪᎯ ᎦᎸᏉᏗᏳ ᏩᏕᏗᏱ.
ᏴᏫ ᏛᎾᏛᎦᏂ, ᎠᎴ ᏙᏓᏳᏂᏅᏫ; ᎤᏲ ᏛᎾᏓᏅᏓᏗ ᏈᎵᏍᏗᏱ ᎠᏁᎯ.
ᎿᏉ ᏗᎨᎦᏁᎶᏗ ᎢᏓᎻ ᎠᏁᎯ ᏛᏂᎾᏰᏏ; ᎩᎠᏈ ᎠᏁᎯ ᏧᎾᎵᏂᎩᏛ ᎠᏂᏍᎦᏯ ᏙᏓᏳᏂᎾᏫ; ᏂᎦᏛ ᎨᎾᏂ ᎠᏁᎯ ᏙᏛᏅᎾᏬᏏ.
ᎠᏂᎾᏰᏍᎨᏍᏗ, ᎠᎴ ᎤᏯ ᎤᏅᏎᏍᏗ; ᎯᏃᎨᏂ ᎡᏉᎯᏳ ᎨᏒ ᎢᏳᏍᏗ ᎡᎳᏪ ᎤᏅᏎᏍᏗ ᏅᏯ ᎾᏍᎩᏯᎢ: ᎬᏂ ᏗᏣᏤᎵ ᏴᏫ ᏓᏂᎶᏒᎭ, ᏱᎰᏩ, ᎬᏂ ᏓᏂᎶᏒᎭ ᏴᏫ ᎾᏍᎩ ᏔᎫᏴᏛ ᎨᏒᎢ.
ᏙᏘᏴᏔᏂᎵ, ᎠᎴ ᏙᏘᏫᏏ. ᎣᏓᎸ ᏣᏤᎵᎪᎯ ᎨᏒᎢ, ᎾᎿᏂ ᏱᎰᏩ ᏣᏛᏅᎢᏍᏔᏅ ᏣᏁᎳᏗᏍᏗᏱ; ᎦᎸᏉᏗᏳ ᏗᎨᏒ, ᏣᎬᏫᏳᎯ, ᏂᎯ ᏗᏦᏰᏂ ᏧᏬᏢᏅᎯ.
ᏱᎰᏩ ᎤᎬᏫᏳᎯ ᎨᏎᏍᏗ ᏂᎪᎯᎸ ᎠᎵᏍᏆᏗᏍᎩ ᏂᎨᏒᎾ.
ᏇᎵᏲᏰᏃ ᎤᏤᎵ ᏐᏈᎵ ᎠᎴ ᏓᏆᎴᎷ ᏗᏦᏗ ᎠᎺᏉᎯ ᏭᏂᎶᏒᎩ, ᎬᏩᎾᏠᏯᏍᏗ ᏧᎾᎩᎸᏗ, ᏱᎰᏩᏃ ᎠᎹ ᎠᎺᏉᎯ ᎡᎯ ᏔᎵᏁ ᎤᏱᎶᎸᎩ ᎤᏄᏢᏔᏅᎩ;: ᎢᏏᎵᏍᎩᏂ ᏧᏪᏥ ᎤᎧᏲᏛᎯ ᎤᏂᎶᏒᎩ ᎠᎺᏉᎯ ᎠᏰᎵ.
ᎻᎵᏯᎻᏃ ᎠᏙᎴᎰᏍᎩ ᎡᎳᏂ ᎤᏙ ᎠᎱᎵ ᏨᎩᏒᎩ; ᏂᎦᏛᏃ ᎠᏂᎨᏴ ᎥᎬᏩᏍᏓᏩᏛᏒᎩ ᎠᏴᎵ ᏗᏂᏰᎯ, ᎠᎴ ᎠᎵᏍᎩᏛ ᏔᎵ ᎤᏛᏛᎩ.
ᎻᎵᏯᎻᏃ ᎯᎠ ᏂᏚᏪᏎᎸᎩ. ᏤᏥᏃᎩᏍᏓ ᏱᎰᏩ, ᎤᏣᏘᏰᏃ ᎦᎸᏉᏗᏳ ᏂᎦᎵᏍᏓ ᎾᏍᎩ; ᏐᏡᎵ ᎠᎴ ᎾᏍᎩ ᎤᎩᎸᏗ ᎠᎺᏉᎯ ᏫᏚᏓᎢᏅ. ,
ᎾᏍᎩᏃ ᎼᏏ ᏚᏘᎾᏫᏛᎲᎩ ᎢᏏᎵ ᎠᎺᏉᎯ ᎩᎦᎨᏍᏛᏱ ᎠᏂᏅᎢ; ᎠᎴ ᏑᎵ ᏚᏙᎥ ᎢᎾᎨ ᏭᏂᎶᏒᎩ; ᏦᎢᏃ ᎢᎦ ᎤᏁᏅᏒᎩ ᎢᎾᎨ ᎨᏒᎢ, ᎠᎴ ᎥᏝ ᎠᎹ ᏳᏂᏁᏩᏛᎮᎢ.
ᎹᎳᏃ ᏭᏂᎷᏨᎩ; ᎥᏝᏃ ᏰᎵ ᎬᏩᎾᏗᏔᏍᏗ ᏱᎨᏎ ᎠᎹ ᎹᎳ ᎤᏂᏁᏩᏛᏛ, ᎤᏴᏍᏗᏳᏰᏃ ᎨᏒᎩ; ᎾᏍᎩ ᎢᏳᏍᏗ ᎹᎳ ᏚᏃᎥᎩ.
ᏴᏫᏃ ᎪᎱᏍᏗ ᎬᏬᏎᎸᎩ ᎤᎾᏡᏔᏅᎩ ᎼᏏ, ᎯᎠ ᏄᏂᏪᏒᎩ, ᎦᏙ ᏓᏲᏣᏗᏔᎯ?
ᏱᎰᏩᏃ ᎤᎵᏍᏓᏁᎸᎩ , ᎠᎴ ᏱᎰᏩ ᎤᏎᎮᎸᎩ ᏡᎬᎢ, ᎾᏍᎩ ᎠᎼᎯ ᏭᏗᏅ ᎤᎦᎾᏍᏛ ᏄᎵᏍᏔᏅᎩ ᎠᎹ. ᎾᎿ ᏚᏬᏢᎾᏁᎸᎩ ᏚᏭᎪᏔᏅᎢ ᎠᎴ ᏗᎧᎾᏩᏛᏍᏗ, ᎠᎴ ᎾᎿ ᏚᎪᎵᏰᎥᎩ.
ᎠᎴ ᎯᎠ ᏄᏪᏒᎩ, ᎢᏳᏃ ᏣᎵᏏᎾᎯᏍᏗ ᏱᏣᏛᏓᏍᏔᏅ ᎧᏁᎬ ᏱᎰᏩ ᏣᏁᎳᏅᎯ, ᎠᎴ ᎾᏍᎩ ᎣᏏᏳ ᎤᏰᎸᏗ ᏱᏂᏣᏛᏁᎸ, ᎠᎴ ᏱᏣᎦᏌᏯᏍᏗ ᎤᏤᎵ ᏗᎧᎿᏩᏛᏍᏗ, ᎠᎴ ᏂᎦᏛ ᏚᏭᎪᏔᏅᎢ ᏱᏗᏣᏍᏆᏂᎪᏗ, ᎥᏝ ᏣᎷᏤᏗᏱ ᏱᏅᎦᎬᎦ ᏌᏉᎤᏅ ᎯᎠ ᎾᏍᎩ ᎥᏳᎩ, ᎾᏍᎩ ᎢᏥᏈᏱ ᎠᏁᎯ ᎤᏂᎷᏤᏗ ᏥᎾᏮᏁᎸᎢ; ᎠᏴᏰᏃ ᏱᎰᏩ ᎬᎾᏫᏍᎩ.
ᎢᎵᎻᏃ ᏭᏂᎷᏨᎩ, ᎾᎿ ᏔᎳᏚ ᎠᎹ ᏕᎦᏄᎪᎬᎩ, ᎠᎴ ᎦᎵᏆᏍᎪᎯ ᏧᏕᏄᏓᏅᎯᏛ ᏕᏡᎬᎩ, ᎾᎿᏃ ᎤᎾᏅᏅᎩ ᎠᎹᏳᎶᏗ.
ᎢᎵᎻᏃ ᎤᎾᏂᎩᏒᎩ; ᏂᎦᏛᏃ ᏑᎾᏓᏡᎩ ᎨᏒ ᎢᏏᎵ ᏧᏪᏥ ᏏᏂ ᏚᏙᎥ ᎢᎾᎨ ᎤᏂᎷᏨᎩ, ᎾᎿ ᎠᏰᎵ ᎢᎵᎻ ᎠᎴ: ᏌᎾᏱ, ᎾᏍᎩ ᎯᏍᎩᎦᏚᏏᏁ ᎢᎦ ᏔᎵᏁ ᎧᎳᏩᏗᏒ ᏅᏓᎬᏩᎾᏂᎩᏛ ᎢᏥᏈᏱ ᎦᏙᎯ.
ᏂᎦᏛᏃ ᏑᎾᏓᏡᎩ ᎢᏏᎵ ᏧᏪᏥ ᎪᎱᏍᏗ ᎬᏩᏃᏎᎸᎩ ᎬᏩᎾᏡᏔᏅᎩ ᎼᏏ ᎠᎴ ᎡᎳᏂ ᎾᎿ ᎢᎾᎨᎢ.
ᎢᏏᎵᏃ ᏧᏪᏥ ᎯᎠ ᏂᎬᏩᏂᏪᏎᎸᎩ, ᏲᏎᏉ ᏱᎰᏩ ᏱᏙᎩᎴ ᎢᏥᏡᏱ ᎦᏙᎯ, ᎾᎯᏳ ᏧᎳᏍᎩ ᎭᏫᏯ ᏗᎦᎶᏗ ᏕᎦᎧᎲ ᎾᎥ ᏥᏙᎪᎸᎢ, ᎦᏲᏦᎸᏍᎩ. ᎦᏚ ᏦᏥᎩᏍᎬᎢ. ᏕᏍᎩᏯᏘᏃᎸᏰᏃ ᎠᏂ ᎢᎾᎨ ᎨᏒ ᎠᎪᏄ ᏗᎯᏍᏗᏱ ᎯᎠ ᎾᏍᎩ ᏂᎦᏛ ᏑᎾᏓᏡᎩ ᎨᏒᎢ.
ᏓᏉᏃ ᏱᎰᏩ ᎯᎠ ᏄᏪᏎᎸᎩ ᎼᏏ, ᎬᏂᏳᏉ ᎦᏚ ᎦᎸᎶᎢ ᏓᏨᏅᎪᎥᏓᏁᎵ; ᏴᏫᏃ ᎠᏂᏄᎪᎨᏍᏗ ᎠᎴ ᎠᏄᏖᏍᎨᏍᏗ ᎤᏙᏓᏆᏛ ᎤᎾᎵᏍᏓᏴᏗ ᏂᏚᎩᏨᏂᏒᎢ, ᎾᏍᎩ ᎦᏥᎪᎵᏰᏗᏱ ᏗᎦᎬᎩᎧᎿᏩᏛᎡᏗ ᎨᏒ ᎠᏆᏤᎵ ᏗᎧᎿᏩᏛᏍᏗ, ᎠᎴ ᏗᎦᎬᎩᎧᎿᏩᏛᎡᏗ ᏂᎨᏒᎾ ᎨᏒᎢ.
ᎯᎠᏃ ᎢᏳᎵᏍᏙᏗ ᎨᏎᏍᏗ, ᎾᏍᎩ ᏑᏓᎵᏁ ᎢᎦ ᎤᎾᏛᏅᎢᏍᏙᏗ ᎨᏎᏍᏗ ᎾᏍᎩ ᎤᏂᏲᎸᎯ; ᎠᎴ ᏔᎵ ᎢᏳᏩᎫᏗ ᎤᏓᎪᏕᏍᏗ Ꮎ ᏂᏚᎩᏨᏂᏒ ᎠᏄᏖᏍᎬᎢ.
ᎼᏏᏃ ᎠᎴ ᎡᎳᏂ ᎯᎠ ᏂᏚᏂᏪᏎᎸ ᏂᎦᏛ ᎢᏏᎵ ᏧᏪᏥ, ᎤᏒᎢ ᎿᏉ ᏓᏣᏙᎴᎰᏏ ᎾᏍᎩ ᏱᎰᏩ ᎢᏥᏈᏱ ᏂᏙᏓᏣᏘᎾᏫᏛᏛ ᎨᏒᎢ.
ᏑᎾᎴᏃ ᎿᏉ ᏓᏥᎪᎯ ᏱᎰᏩ ᎤᏤᎵ ᏚᎸᏉᏗᏳ ᎨᏒᎢ; ᎠᏛᎩᏰᏃ ᏱᎰᏩ ᎪᎱᏍᏗ ᎡᏦᏎᎲ ᎡᏣᏡᏚᏍᎬᎢ; ᎠᏴᏃ ᎨᏒ ᎦᏙᎢ, ᎾᏍᎩ ᎪᎱᏍᏗ ᏥᏍᎩᏃᏎ ᏍᎩᎾᏡᏗᏍᎬᎢ.
ᎼᏏᏃ ᎯᎠ ᏄᏪᏒᎩ; [ᎾᏍᎩ ᏄᏍᏕᏍᏗ] ᎾᎯᏳ ᏱᎰᏩ ᎢᏥᏁᎸ ᎭᏫᏯ ᎢᏥᎩᏍᏗ ᎤᏒᎢ; ᏑᎾᎴᏃ ᎦᏚ ᎢᏦᎸᎯᏍᏗ ᎢᎦᎢ; ᏱᎰᏩᏰᏃ ᎠᏛᎩᎭ ᎪᎱᏍᏗ ᎡᏦᏎᎲᎢ ᎾᏍᎩ ᎡᏣᏗᏍᎬ ᎪᎱᏍᏗ ᏤᏦᏎᎭ; ᎠᏴᏃ ᎨᏒ ᎦᏙᎢ? ᎪᎱᏍᏗ ᎢᏣᏗᏍᎬ ᎥᏝ ᎠᏴ ᏱᏍᎩᏯᏡᏗᎭ, ᏱᎰᏩᏍᎩᏂ ᎡᏣᏡᏗᎭ.
ᎼᏏᏃ ᎯᎠ ᏄᏪᏎᎸ ᎡᎳᏂ, ᎯᎠ ᏂᎩᏪᎲ ᏂᎦᏛ ᏑᎾᏓᏡᎩ ᎢᏏᎵ ᏧᏪᏥ, ᎢᏥᎷᎩ ᎾᎥ ᎢᎬᏱᏗᏢ ᏱᎰᏩ ᏄᏛᏅᎢ ᎤᏛᎦᏅᏰᏃ ᎪᎱᏍᏗ ᎡᏦᏎᎲᎢ.
ᎯᎠᏃ ᏄᎵᏍᏔᏅᎩ ᎾᎯᏳ ᎡᎳᏂ ᏂᎦᏛ ᏑᎾᏓᏡᎩ ᎢᏏᎵ ᏧᏪᏥ ᏕᎦᏬᏁᏗᏍᎬ, ᎾᏍᎩ ᎢᎾᎨ ᎢᏗᏢ ᏫᏚᎾᎧᎿᏅ, ᎠᎴ ᎬᏂᏳᏉ, ᎦᎸᏉᏗᏳ ᏱᎰᏩ ᎤᏤᎵ ᎬᏂᎨᏒ ᏄᏍᏛᎩ ᎤᎶᎩᎸᎢ.
ᏱᎰᏩᏃ ᎤᏁᏤᎸ ᎼᏏ ᎯᎠ ᏄᏪᏒᎩ;
ᎠᏆᏛᎦᏅ ᎪᎱᏍᏗ ᎠᎾᏗᏍᎬᎢ ᎢᏏᎵ ᏧᏪᏥ; ᏘᏬᏁᏓ, ᎯᎠ ᏂᎩᏪᏏ, ᎤᏒᎢ ᎭᏫᏯ ᏓᏥᎩ, ᏑᎾᎴᏃ ᏗᏦᎸᎯᏍᏗ ᎨᏎᏍᏗ ᎦᏚ; ᎠᎴ ᎢᏥᎦᏔᎮᏍᏗ ᎠᏴ ᏱᎰᏩ ᎢᏨᏯᏁᎳᏅᎯ ᎨᏒᎢ.
ᎯᎠᏃ ᏄᎵᏍᏔᏅᎩ; ᎾᏍᎩ ᎤᏒᎢ ᎤᏂᎷᏨᎩ ᎫᏇ ᎠᎴ ᎤᏄᏢᏔᏅ ᎠᏂᏅᎢ; ᏑᎾᎴᏃ ᎤᎯᏌᏛᎩ ᎤᏚᏫᏛ ᎠᏂᏅᎢ.
ᎤᎯᏌᏛᏃ ᏚᎴᏅ ᎬᏂᏳᏉ ᎦᎳᎨᏴᎩ ᎢᎾᎨ ᎦᏙᎯ ᎦᏚᎢ ᎪᎱᏍᏗ ᎤᏍᏗ ᎦᏌᏆᎸᎢ ᎤᏯᏛᏅᏔ ᎢᎩᏛ.
ᎢᏏᎵᏃ ᏧᏪᏥ ᎤᏂᎪᎲ ᎯᎠ ᏂᏚᎾᏓᏪᏎᎸᎩ, ᎦᏙ ᎯᎠ; ᎥᏝᏰᏃ ᏯᏂᎦᏔᎮ ᎢᏳᏍᏗ ᎨᏒᎢ. ᎼᏏᏃ ᎯᎠ ᏂᏚᏪᏎᎸᎩ, ᎯᎠ ᎾᏍᎩ ᎦᏚ ᏱᎰᏩ ᏥᏥᏁᎸ ᎢᏥᎩᏍᏗ.
ᎯᎠ ᎾᏍᎩ ᏄᏍᏗ ᏱᎰᏩ ᎤᏁᏨᎢ; ᎢᏧᏖᏍᏗᏱ ᏂᏥᎥ ᎢᏥᏏᏴᏫᎭ ᎢᎦᎢ ᎨᏥᎩᏍᏗ ᎨᏒᎢ; ᏑᏟᎶᏛ ᎠᎹ ᎠᏟᎶᏍᏗ ᎢᏥᏏᏴᏫᎭ ᎨᏒᎢ, ᎾᏍᎩᏯ ᏂᏥᎥ ᏕᏣᏓᏘᎾᏩᏗᏒᎢ, ᎢᏥᎩᏒᎭ ᏂᏥᎥᎢ ᏕᏥᎵᏦᏛ ᎠᏂᏂ ᎤᎾᏤᎵᎦ.
ᎢᏏᎵᏃ ᏧᏪᏥ ᎾᏍᎩ ᏄᎾᏛᏁᎸᎩ, ᎤᏄᏖᏒᎩ, ᎢᎦᏛ ᎤᎪᏛᎩ, ᎢᎦᏛᏃ ᎦᏲᎵᎨ ᎨᏒᎩ.
ᎿᏉᏃ ᎠᎹ ᎠᏟᎶᏍᏗ ᎤᎾᏟᎶᏍᏔᏅ, ᎾᏍᎩ ᎤᎪᏗᏗ ᎤᏭᏖᏛ ᎥᏝ ᏳᏘᏰᎴᎢ, ᎾᏃ ᎦᏲᎵ ᎤᏭᏖᏛ ᎥᏝ ᏳᎷᎶᏤᎴᎢ: ᎾᏂᎥ ᎠᏂᏏᏴᏫᎭ ᎤᏄᏖᏒᎩ ᏰᎵ ᎬᏩᏂᎩᏍᏗ ᎨᏒᎢ.
ᎼᏏᏃ ᎯᎠ ᏄᏪᏒᎩ, ᏞᏍᏗ ᎩᎶ ᎤᎯᏴᎩ ᏑᎾᎴ ᎢᏴᏛ.
ᎠᏎᏍᎩᏂᏃᏅ ᎥᏝ ᏱᎬᏩᏛᏓᏍᏓᏁᎴ ᎼᏏ; ᎢᎦᏛᏍᎩᏂ ᎤᏂᎯᏴᎩ ᏑᎾᎴ ᎢᏴᏛ, ᏥᏍᎪᏴᏃ ᏚᎾᏅᏅᎩ’ ᎠᎴ ᎠᏒᎩᏳ ᏄᎵᏍᏔᏅᎩ; ᎼᏏᏃ ᏚᎿᎸᏤᎸᎩ.
ᏂᏚᎩᏨᏂᏒᏃ ᏑᎾᎴ ᎠᏄᏖᏍᎬᎩ, ᎠᏂᏏᏴᏫᎭ ᎢᎦᎢ ᎬᏩᏂᎩᏍᏗ ᎨᏒᎢ; ᏅᏙᏃ ᎠᏗᎴᎲᎯ ᎥᎬᎾᏬᏍᎬᎩ.
ᎯᎠᏃ ᏄᎵᏍᏔᏅᎩ, ᎾᏍᎩ ᏑᏓᎵᏁ ᎢᎦ ᎤᏟ ᎢᎦᎢ ᎦᏚ ᎤᏄᏕᏒᎩ, ᏔᎵ ᎢᏳᏟᎶᏛ ᎠᏂᏏᏴᏫᎭᎢ, ᏂᎦᏛᏃ ᏄᏂᎬᏫᏳᏌᏕᎩ ᎾᏍᎩ ᎤᎾᏓᏡᎬ ᎤᏂᎷᏨᎩ ᎠᎴ ᎬᏩᏃᏁᎸᎩ ᎼᏏ
ᎯᎠᏃ ᏂᏚᏪᏎᎸᎩ, ᎯᎠ ᎾᏍᎩ ᏱᎰᏩ ᏥᏄᏪᏒ, ᏑᎾᎴᎢ ᎢᏣᏪᏐᎸᏍᏓᏁᏗᏱ ᏱᎰᏩ ᎦᎸᏉᏗᏳ ᎤᎾ ᏙᏓᏆᏍᎬᎢ: ᏗᏥᏚᎲᎦ ᎾᏍᎩ ᏗᏥᏚᏗ ᎨᏒᎢ, ᎠᎴ ᎢᏧᎲᎦ ᎾᏍᎩ ᎢᏧᏗ ᎨᏒᎢ; ᎾᏃ ᎤᏘᏴᎯ ᎢᏥᏍᏆᏂᎪᏓ ᏑᎾᎴ ᎬᏗᏍᎩ.
ᎤᏂᏍᏆᏂᎪᏔᏅᎩᏃ ᏑᎾᎴ ᎬᏗᏍᎩ, ᎾᏍᎩᏯ ᎼᏏ ᏄᏪᏒᎢ, ᎥᏝᏃ ᏳᏒᏤᎢ, ᎠᎴ ᎥᏝ ᏥᏍᎪᏴ ᏯᏂᏯᎡᎢ.
ᎼᏏᏃ ᎯᎠ ᏄᏪᏒᎩ, ᎪᎯ ᎢᎦ ᎢᏥᎦ ᎾᏍᎩ; ᎪᎯᏰᏃ ᎢᎦ ᎤᎾᏙᏓᏆᏍᎬ ᏱᎰᏩ ᎤᏤᎵᎦ: ᎪᎯ ᎢᎦ ᎥᏝ ᏴᎨᏥᏩᏛ ᎢᎾᎨᎢ.
ᏑᏓᎵ ᎢᎦ ᎢᏧᏖᏍᎨᏍᏗ, ᎦᎵᏉᎩᏁᏍᎩᏂ ᎢᎦ ᎤᎾᏙᏓᏆᏍᎬᎢ, ᎾᎯᏳ ᎥᏝ ᏱᎦᎳᎨᏰᏍᏗ.
ᎯᎠᏃ ᏄᎵᏍᏔᏅᎩ, ᎾᏍᎩ ᎢᎦᏛ ᏴᏫ ᎤᏂᏄᎪᏨᎩ ᎤᏄᏖᏒᏒᎩ ᎦᎵᏉᎩᏁ ᎢᎦ, ᎠᎴ ᏭᎾᏠᏨᎩ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎢᎳᎪ ᏅᏓᎪᎯᏥ ᎢᏣᏉᏏᏍᎨᏍᏗ ᎢᏥᏍᏆᏂᎪᏙᏗᏱ ᎠᎩᏁᏨ, ᎠᎴ ᏗᎧᎿᏩᏛᏍᏗ ᏗᏆᏤᎵᎦ.
ᎬᏂᏳᏉ ᎾᏍᎩ ᏱᎰᏩ ᏥᏥᏁᎸ ᎤᎾᏤᏓᏆᏍᎬᎢ, ᎾᏍᎩ ᎢᏳᏍᏗ ᎢᏥᏁᎭ ᏑᏓᎵᏁ ᎢᎦ ᏔᎵ ᎢᎦ ᎢᏣᎵᏍᏓᏴᏗ: ᏂᏥᎥ ᎢᏥᏏᏴᏫᎭ ᏁᏣᏛᏁᏍᏗᏉ; ᏞᏍᏗ ᎩᎶ ᎤᏄᎪᏨᎩ ᎦᎵᏉᎩᏁ ᎢᎦ.
ᎰᏩᏃ ᏴᏫ ᎠᎾᏣᏪᏐᎸᏍᏗᏍᎬᎩ ᎦᎵᏉᎩᏁ ᎢᎦ.
ᎢᏏᎵᏃ ᎠᏂᎳᏍᏓᎸ ᎹᎾ ᏚᏃᎥᎩ ᎾᏍᎩ; ᎠᎴ ᎤᏁᎬ ᎨᏒᎩ ᎪᎵᎠᏂ ᎤᎦᏔ ᎾᏍᎩᏯᎢ; ᎠᎩᏍᏗᏱᏃ ᎾᏍᎩᏯ ᎨᏒᎩ ᏗᏌᎨ ᎦᏚ ᏩᏚᎵᏏ ᏗᏑᏱ.
ᎼᏏᏃ ᎯᎠ ᏄᏪᏒᎩ, ᎯᎠ ᎾᏍᎩ ᏄᏍᏗ ᏱᎰᏩ ᎤᏁᏨᎢ, ᎯᎠ ᎢᏥᎧᎵᎢᏍᏓ ᎠᎹ ᎠᏟᎶᏍᏗ, ᎠᏍᏆᏂᎪᏙᏗ ᎢᏣᏓᏁᏟᏴᏏᏒ ᎢᏣᏤᎵᎦ; ᎾᏍᎩ ᎤᏂᎪᏩᏛᏗᏱ ᎦᏚ ᎾᏍᎩ ᎢᏨᏰᎳᏍᏔᏅ ᎢᎾᎨᎢ, ᎾᎯᏳ ᎢᏥᏈᏱ ᏥᏙᏓᏨᏯᏘᏅᏍᏔᏅᎩ.
ᎼᏏᏃ ᎯᎠ ᏄᏪᏎᎸᎩ, ᎡᎳᏂ, ᎠᏖᎵᏙ ᏫᎩ, ᎠᎴ ᎠᎹ ᎠᏟᎶᏍᏗ ᎠᎧᎵᎢ ᎹᎾ ᎾᎿ ᎯᎸᎦ, ᎠᎴ ᎯᏝᎲᎦ ᏱᎱᏩ ᏓᎧᏅᎢ, ᏗᏍᏆᏂᎪᏓᏁᏗ ᏂᎯ ᎢᏣᏓᏁᏟᏴᏏᏒᎢ.
ᎾᏍᎩᏯᏃ ᏱᎰᏩ ᏄᏪᏎᎸ ᎼᏏ, ᎾᏍᎩ ᎡᎳᏂ ᏄᏛᏁᎸᎩ ᎤᏝᏅᎩ ᏗᎧᎿᏩᏛᏍᏗ ᏓᏝᎥ ᎢᎬᏱᏗᏢ, ᎾᏍᎩ ᎠᏍᏆᏂᎪᏙᏗ.
ᎢᏏᎵᏃ ᏧᏪᏥ ᎹᎾ ᎤᏂᎬᎩ ᏅᎦᏍᎪᎯ ᏧᏕᏘᏴᏛ, ᎬᏂ ᏭᏂᎷᏨ ᎾᎿ ᎦᏓ ᎠᎲ ᎩᎶ ᏓᏂᏁᎸᎢ; ᎾᏍᎩ ᎤᏂᎬᎩ ᎹᎾ ᎬᏂ ᏭᏂᎷᏨ ᎠᏍᏛ ᎦᏙᎯ ᎨᎾᏂ ᎠᎲᎢ.
ᎾᏍᎩ ᎯᎠ ᎠᎹ ᎠᏟᎶᏍᏗ, ᎢᏆ ᏧᏙᎢᏛ ᎠᏟᎶᏍᏗ ᎠᏍᎪᎯ ᎢᎦᏛᎯ ᏌᏉ ᎾᏍᎩ.
ᏂᎦᏛᏃ ᏑᎾᏓᏡᎩ ᎢᏏᎵ ᏧᏪᏥ ᎤᎾᏂᎩᏒᎩ ᏏᏂ ᎢᎾᎨ ᎨᏒᎢ, ᏓᎾᏂᎩᏍᎬᎩ ᎾᏍᎩᏯ ᏄᏪᏒ ᎤᏁᏨ ᏱᎰᏩ; ᎵᏆᏗᎻᏃ ᏭᎾᏅᏅᎩ. ᏂᎦᏁᎲᎾᏃ ᎨᏒᎩ ᎠᎹ ᏴᏫ ᎤᎾᏗᏔᏍᏗ.
ᏴᏫᏃ ᎬᏩᏍᎦᎬᎩ ᎼᏏ, ᎠᎴ ᎯᎠ ᏄᏂᏪᏒᎩ, ᏍᎩᏁᎲᏏ ᎠᎹ ᎣᎦᏗᏔᏍᏗ. ᎼᏏᏃ ᎯᎠ ᏂᏚᏪᏎᎸᎩ, ᎦᏙᏃ ᎠᏴ ᎢᏍᎩᏍᎦᎦ? ᎦᏙᏃ ᏱᎰᏩ ᎢᎡᏥᎪᎵᏰᎭ?
ᎾᎿᏃ ᏴᏫ ᏚᏂᏔᏕᎦᏅᎩ ᎠᎹ; ᎠᎴ ᏴᏫ ᎪᎱᏍᏗ ᎬᏬᏎᎸᎩ ᎬᏩᏡᏔᏅᎩ ᎼᏏ, ᎠᎴ ᎯᎠ ᏄᏂᏪᏒᎩ, ᎦᏙᏃ ᎢᏥᏈᏱ ᏙᏗᏍᎩᏯᏘᏅᏍᏔᏅ ᏗᏍᎩᎢᏍᏗᏱ ᎠᎹ ᏙᎩᏔᏕᎩᏍᎬᎢ, ᎠᎴ ᏦᎨᏥ, ᎠᎴ ᎣᎩᎾᏝᎾᎥᎢ?
ᎼᏏᏃ ᎤᎵᏍᏓᏁᎸᎩ ᏱᎰᏩ, ᎯᎠ ᏄᏪᏒᎩ, ᎦᏙ ᏓᎦᏥᏴᏁᎵ ᎯᎠ ᏴᏫ? ᎠᎴᏉ ᏅᏯ ᏂᏗᎬᎦᏂᏍᏗᎭ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎢᎬᏱ ᏂᎩᏰᏅᏏ ᏴᏫ, ᎠᎴ ᏔᏘᏄᎦ ᎢᎦᏛ ᏧᎾᏛᏐᏅᎯ ᎢᏏᎵ ᏧᎾᏤᎵᎦ, ᎠᎴ ᏣᏙᎳᏅᏍᏗ ᎯᏄᎦ, ᎾᏍᎩ ᎡᏉᏂ ᏨᎾᏍᏗᏍᎬᎩ, ᎠᎴ ᎮᎾ.
ᎬᏂᏳᏉ, ᎢᎬᏱᏢ ᏥᏙᎨᏍᏗ ᎭᎢᏒ ᎾᎿ ᏅᏲᎯ ᎰᎵᏈᏱ, ᏅᏲᎯᏃ ᏛᏂᎵ, ᎾᎿᏃ ᏓᎦᏄᎪᏥ ᎠᎹ, ᏴᏫᏃ ᎠᎾᏗᏔᏍᎨᏍᏗ. ᎼᏏᏃ ᎾᏍᎩ ᏄᏛᏁᎸᎩ ᎠᏂᎦᏔᎲ ᏧᎾᏛᏐᏅᎯ ᎢᏏᎵ ᏧᎾᏤᎵᎦ.
ᎾᎿᏃ ᎹᏌ ᎠᎴ ᎺᎵᏆ ᏚᏬᎥᎩ, ᏅᏓᎦᎵᏍᏙᏗᏍᎬᎩ ᎤᏂᏰᎯᎶᎥ ᎢᏏᎵ ᏧᏪᏥ, ᎠᎴ ᏅᏓᎦᎵᏍᏙᏗᏍᎬᎩ ᎤᏂᎪᎵᏰᎥ ᏱᎰᏩ, ᎯᎠ ᎾᏂᏪᏍᎬᎢ, ᏱᎰᏩᏍᎪ ᎢᎨᎳᏗᏙᎭ, ᏝᎨ?
ᎾᎯᏳᏃ ᎠᎹᎴᎩ ᎤᏂᎷᏨᎩ ᎠᎴ ᎤᎾᎵᎸᎩ ᏆᏏᎵ ᎵᏆᏗᎻ.
ᎼᏏᏃ ᎯᎠ ᏄᏪᏎᎸᎩ ᏦᏑᏫ, ᏗᏍᎩᏯᏑᏰᏏ ᎠᏂᏍᎦᏯ, ᎠᎴ ᎢᏤᎾ, ᏫᏣᎵᎦ ᎠᎹᎴᎩ; ᎤᎩᏨᏅ ᎠᏴ ᎦᏚᏏ ᏓᎦᎴᏂ, ᏥᏁᎡᏍᏗ ᎠᏙᎳᏅᏍᏗ ᎤᏁᎳᏅᎯ ᎤᏤᎵᎦ.
ᎰᏩᏃ ᏦᏑᏫ ᎼᏏ ᏄᏪᏎᎸ ᎾᏍᎩᏯ ᏄᏛᏁᎸᎩ, ᎠᎴ ᎤᎾᎵᎸᎩ ᎠᎹᎴᎩ; ᎼᏏᏃ, ᎡᎳᏂ ᎠᎴ ᎭᎵ, ᎤᏂᎿᎷᏒᎩ ᎣᏓᎸᎢ,
ᎯᎠᏃ ᏄᎵᏍᏔᏅᎩ, ᎼᏏ ᎤᏌᎳᏛ ᎤᏬᏰᏂ ᎢᎪᎯᏛ ᎢᏏᎵ ᎠᎾᏓᏎᎪᎩᏍᎬᎩ; ᎢᎪᎯᏛᏃ ᎡᎳᏗ ᏄᏩᏅ ᎤᏬᏰᏂ, ᎠᎹᎴᎩ ᎠᎾᏓᏎᎪᎩᏍᎬᎩ.
ᎠᏎᏃ ᎼᏏ ᏧᏬᏰᏂ ᏗᎦᎨᏗᏳ ᎨᏒᎩ; ᏅᏯᏃ ᏭᏂᎩᏒᎩ, ᎠᎴ ᎭᏫᏂᏗᏢ ᎤᏂᏅᎩ, ᎾᎿᏃ ᎤᏪᏅᎩ; ᎡᎳᏂᏃ ᎠᎴ ᎭᎵ ᎣᏂᏌᎳᏛᎩ ᏧᏬᏰᏂ, ᎠᏏᏴᏫ ᎠᏂᏗᏢ; ᏧᏬᏰᏂᏃ ᏂᏕᎬᏩᏍᏛᎩ ᎬᏂ ᏅᏙ ᏭᏕᎵᏨ.
ᏦᏑᏫᏃ ᎠᏰᎳᏍᏗ ᎦᏅᎯᏛ ᎬᏗ ᏚᏎᎪᎩᏒ ᎠᎹᎴᎩ, ᎠᎴ ᏧᏤᎵ ᏴᏫ.
ᏱᎰᏩᏃ ᎯᎠ ᏄᏪᏎᎸ ᎼᏏ, ᎰᏪᎸᎦ ᎯᎠ ᎪᏪᎵᎯ ᎠᏅᏓᏗᏍᏗ ᎨᏎᏍᏗ, ᏦᏑᏫᏃ ᎯᏯᏛᎪᏔᏅᎭ; ᏓᏥᏛᏔᏂᏰᏃ ᎠᎦᏚᏅᏓᏗᏍᏙᏗ ᎨᏒ ᎠᎹᎴᎩ ᎠᏂ ᎦᎸᎶ ᎭᏫᏂᏗᏢ.
ᎼᏏᏃ ᎤᏁᏍᎨᎲᎩ ᎠᏥᎸ-ᎨᎳᏍᏗᏱ, ᎯᎠ ᏄᏍᏛ ᏚᏬᎥᎩ; ᏱᎰᏩᏂᏏ.
ᎯᎠᏰᏃ ᏄᏪᏒᎩ, ᏅᏗᎦᎵᏍᏙᏗᎭ ᏱᎰᏩ ᎤᏎᎵᏔᏅ ᎯᎠ ᏄᏪᏒᎢ, ᏱᎰᏩ ᏓᏂᏓᎿᏫᏰᏍᏗ ᎠᎹᎴᎩ ᏂᎪᎯᎸ ᎠᎾᏓᏁᏟᏴᏏᏒ ᎾᏍᎩ.
ᏥᎶᏃ, ᎠᏥᎸᎨᎶᎯ ᎻᏗᏂ ᎡᎯ, ᎼᏏ ᎤᏖᏥ, ᎤᏛᎦᏅᎩ ᏂᎦᎥ ᎤᏁᎳᏅᎯ ᏂᎦᏛᏁᎸ ᎼᏏ, ᎠᎴ ᎢᏏᎵ ᏧᏤᎵ ᏴᏫ, ᎾᏍᎩ ᏱᎰᏩ ᎢᏏᎵ ᎢᏥᏈᏱ ᏙᏧᏘᏅᏍᏔᏅᎢ.
ᎿᏉᏃ ᏥᎶ ᎼᏏ ᎤᎿᏥ ᎤᏯᏅᎲᎩ ᏥᏉᎳ ᎼᏏ ᎤᏓᎵᎢ, ᎾᏍᎩ ᎦᏳᎳ ᏄᏨᏍᏔᏃᎢ;
ᎠᏂᏔᎵᏃ ᎾᏍᎩ ᏧᏪᏥ, ᎾᏍᎩ ᎠᏏᏴᏫ ᎦᏐᎻ ᏚᏙᎥᎩ; ᎯᎠᏰᏃ ᏄᏪᏒᎩ, ᎨᏙᎯ ᎨᏒᎩ ᏅᏩᎾᏓᎴ ᎤᎾᏤᎵᎪᎯ.
ᏐᎢᏃ ᎢᎵᎡᏌ ᏚᏙᎥᎩ, ᎤᏁᎳᏅᎯᏰᏃ ᎠᎩᎦᏴᎵᎨ ᎤᏤᎵᎦ ᎠᎩᏍᏕᎵᏍᎩ ᎨᏒᎩ, ᎠᎴ ᎠᏊᏓᎴᏒᎩ ᏇᎵᏲ ᎠᏰᎳᏍᏗ ᎦᏅᎯᏛ ᎦᏁᎲ, ᎤᏛᏅᎩ.
ᏥᎶᏃ ᎼᏏ ᎤᎿᏥ ᎼᏏ ᎤᎷᏤᎸᎩ ᎢᎾᎨᎢ, ᎠᎴ ᏧᏪᏥ ᎠᎴ ᎤᏓᎵᎢ, ᎾᎿ ᎠᏂᏅ ᎣᏓᎸ ᎤᏁᎳᏅᎯ ᎤᏤᎵᎦ:
ᎯᎠᏃ ᏄᏪᏎᎸᎩ ᎼᏏ, ᎠᏴ ᏥᎶ ᏣᎿᏥ, ᎬᎷᏥᏏ, ᎣᏤᎭ ᏣᏓᎵᎢ, ᎠᎴ ᏗᏤᏥ ᎠᏂᏔᎵ.
ᎼᏏᏃ ᎤᏪᏅᏒᎩ ᏚᏠᏒᏒᎩ ᎤᎿᏥ, ᎠᎴ ᎡᎳᏗ ᏄᏛᏁᎸᎩ, ᎠᎴ ᎤᏚᏣᎳᏅᎩ; ᏚᎾᏓᏛᏛᏅᏃ ᏙᎯᏱ ᏄᎾᏛᎿᏕᎬᎢ; ᎦᎵᏦᏛᏃ ᏭᏂᏴᎸᎩ.
ᎼᏏᏃ ᎤᏃᏁᎸᎩ ᎤᎿᏥ ᏂᎦᏛ ᏱᎰᏩ ᏄᏩᏁᎸ ᏇᎵᏲ ᎠᎴ ᎢᏥᏈᏱ ᎠᏁᎯ ᎢᏏᎵ ᏅᏓᎦᎵᏍᏙᏗᏍᎬᎢ, ᎠᎴ ᏂᎦᎥ ᎤᏕᏯᎠᏙᏗ ᎤᏂᎷᏤᎸ ᏗᎾᎢᏒᎢ, ᎠᎴ ᎾᏍᎩ ᏱᎰᏩ ᏚᏭᏓᎴᏒᎢ.
ᏥᎶᏃ ᎤᎵᎮᎵᏨᎩ ᏅᏓᎦᎵᏍᏙᏗᏍᎬᎩ ᏂᎦᎥ ᎣᏍᏛ ᏱᎰᏩ ᏂᏚᏛᏁᎸ ᎢᏏᎵ, ᎾᏍᎩ ᏥᏚᏭᏓᎴᏂ ᎠᏍᏓᏯ ᏂᎬᏩᏅᎿᏕᎬ ᎢᏥᏈᏱ ᎠᏁᎯ.
Ꮵ’ᎶᏃ ᎯᎠ ᏄᏪᏒᎩ, ᏱᎰᏩ ᎦᎸᏉᏙᏗ ᎨᏎᏍᏗ, ᎾᏍᎩ ᎢᏧᏓᎴᏛ ᏥᎩ ᎠᏍᏓᏯ ᏥᏂᎨᏨᎿᏕᎬ ᎢᏥᏈᏱ ᎠᏁᎯ, ᎠᎴ ᎠᏍᏓᏯ ᏥᏂᏨᏕᎬ ᏇᎵᏲ; ᎾᏍᎩ ᏧᏭᏓᎴᏛ ᏥᎩ ᏴᏫ ᎠᏍᏓᏯ ᏥᏂᎬᏩᏅᎿᏕᎬ ᎢᏥᏈᏱ ᎠᏁᎯ.
ᎿᏉ ᏥᎦᏔᎭ ᏱᎰᏩ ᎤᏟ ᎤᎵᏂᎩᏗᏳ ᎨᏒ ᎡᏍᎦᏉ ᎾᏂᎥ ᎤᎾᏁᎳᏅᎯ; ᎾᎿᏰᏃ ᎤᎾᏢᏉᏗ ᏚᏂᎸᏫᏍᏓᏁᎸ ᎾᏍᎩ ᏚᏓᎵᏁᎯᏕᎸ.
Ꮵ’ᎶᏃ ᎼᏏ ᎤᎿᏥ ᎠᏥᎸᎨᎳᏍᏗ ᎠᎴ ᏗᎵᏍᎪᎸᏓᏁᏗ ᎤᏁᎳᏅᎯ ᏚᎩᏒᎩ: ᎡᎳᏂᏃ ᎤᎷᏨᎩ, ᎠᎴ ᏂᎦᏛ ᏧᎾᏛᏐᏅᎯ ᎢᏏᎵ ᏧᎾᏤᎵᎦ, ᎤᏂᎩᏍᏗᏱ ᎦᏚ ᎢᏧᎳᎭ ᎼᏏ ᎤᎿᏥ ᎤᏁᎳᏅᎯ ᎠᎦᏔᎲᎢ.
ᎯᎠᏃ ᏄᎵᏍᏔᏅᎩ ᏭᎩᏨᏅ, ᎾᏍᎩ ᎼᏏ ᎤᏪᏅᎩ ᏧᏭᎪᏁᏗᏱ ᏴᏫ; ᏴᏫᏃ ᎤᎾᎴᎿᏫᏍᏛᎩ ᎼᏏ ᎤᏬᎸ ᏑᎾᎴ ᎤᏓᎴᏅᏛ ᎤᏒ ᎬᏗᏍᎩ.
ᎼᏏᏃ ᎤᎿᏥ ᎤᎪᎲ ᏂᎦᎥ ᏂᏓᏛᏁᎲ ᏴᎾ, ᎯᎠ ᏄᏪᏒᎩ, ᎦᏙ ᎯᎠ ᏥᏂᎩᏯᏛᏁᎭ ᏴᏫ? ᎦᏙᏃ ᏨᏒᏉ ᎢᏦᎳ, ᏂᎦᏛᏃ ᏴᏫ ᎤᎾᎴᎿᏫᏍᏗ ᏦᎸ ᎾᎥᎢ, ᏑᎾᎴ ᎤᏓᎴᏅᏛ ᎤᏒ ᎬᏗᏍᎩ?
ᎼᏏᏃ ᎯᎠ ᏄᏪᏎᎸᎩ ᎤᎿᏥ, ᏅᏗᎦᎵᏍᏙᏗᎭ ᎬᎩᎷᏤᎲ ᏴᏫ ᎤᏂᎨᏛᎲᏍᎬ ᎤᏁᎳᏅᎯ ᏄᏪᏒᎢ.
ᎪᎱᏍᏗ ᎠᏰᎢᎵᏓᏍᏗ ᏧᏂᎨᎢ, ᎠᏴ ᎬᎩᎷᏤᎰᎢ; ᎠᏴᏃ ᏕᎦᏥᏳᎪᏓᏁᎰᎢ; ᎠᎴ ᎬᏂᎨᏒ ᏂᎦᏥᏴᏁᎰ ᎤᏁᎳᏅᎯ ᎤᏁᏨ, ᎠᎴ ᏧᏤᎵ ᏗᎧᎿᏩᏛᏍᏗ.
ᎼᏏᏃ ᎤᎿᏥ ᎯᎠ ᏄᏪᏎᎸᎩ, ᎾᏍᎩ ᏥᎿᏛᏁᎭ ᎥᏝ ᎣᏏᏨ ᏱᎩ.
ᏙᏓᏣᏯᏪᏥᏉ, ᏨᏒ ᎠᎴ ᎯᎠ ᏴᏫ ᏥᏣᎵᎪᏩᏕᎦ; ᎦᎨᏗᏳᏰᏃ ᏨᏒ ᏗᏣᎸᏫᏍᏓᏁᏗᏱ; ᎥᏝ ᏰᎵ ᎾᏍᎩ ᏱᏂᏍᏓᏴ ᏗᏣᎸᏫᏍᏗᏁᏗᏱ ᏨᏒ ᎨᏒᎢ.
ᎭᏛᏓᏍᏓᎾᏗ ᎠᏴ ᏥᏁᎬᎢ, ᏓᎬᏰᏲᏂ, ᎤᏁᎳᏅᎯᏃ ᏙᏓᏣᎧᎾᏩᏗᏙᎵ; ᎤᏁᎳᏅᎯ ᎢᏗᏢ ᎩᏯᎴᏁᎯ ᎨᏎᏍᏗ ᏴᏫ, ᎾᏍᎩ ᎠᏰᎢᎵᏓᏍᏗ ᎨᏒ ᎤᏁᎳᏅᎯ ᏫᏲᎮᏗ ᎨᏎᏍᏗ.
ᎩᏰᏲᏗᏃ ᎨᏎᏍᏗ ᎤᎵᏁᏨ ᎠᎴ ᏗᎧᎿᏩᏛᏍᏗ, ᎠᎴ ᎩᏯᏎᎮᏗ ᎾᎿ ᎤᏂᎶᎯᏍᏗᏱ ᎨᏒᎢ, ᎠᎴ ᏄᏍᏛ ᏧᏂᎸᏫᏍᏓᏁᏗ ᎨᏒᎢ.
ᎠᎴ ᎾᏍᏉ ᏔᏑᏰᏍᏗ ᎨᏎᏍᏗ ᏂᎦᏛ ᏴᏫ ᏄᎾᏛᏅ, ᎠᏂᏍᎦᏯ ᎠᏂᎦᏔᎿᎢ, ᎤᏁᎳᏅᎯ ᎠᏂᎾᏰᏍᎩ, ᎠᏂᏍᎦᏯ ᏚᏳᎪᏛ ᎠᏂᏁᎩ, ᎠᏂᏂᏆᏘᎯ ᎠᎬᎥᎯᏍᏗ ᎨᏒᎢ; ᎾᏍᎩᏃ ᏕᎯᏁᏤᎮᏍᏗ ᎤᏂᎬᏫᏳᏌᏕᎩ ᏂᏕᎲᏁᎮᏍᏗ ᏌᏉ ᎢᏯᎦᏴᎵ ᎾᏂᎥᎢ, ᎠᎴ ᎤᏂᎬᏫᏳᏌᏕᎩ ᎠᏍᎪᎯᏧᏈ ᎾᏂᎥᎢ, ᎤᏂᎬᏫᏳᏌᏕᎩ ᎯᏍᎦᏍᎪᎯ ᎾᏂᎥᎢ, ᎠᎴ ᎤᏂᎬᏫᏳᏌᏕᎩ ᎠᏍᎪᎯ ᎾᏂᎥᎢ;
ᎾᏍᎩᏃ ᎯᎠ ᏓᏄᎪᏓᏁᎮᏍᏗ ᏴᏫ ᏂᎪᎯᎸᎢ; ᎠᎴ ᎯᎠ ᏄᏍᏕᏍᏗ, ᎾᏍᎩ ᏂᎦᏛ ᎪᎱᏍᏗ ᎤᎵᏍᎨᏛ ᎠᏰᎢᎵᏓᏍᏗ ᎨᏒᎢ, ᏂᎯ ᎨᏣᏲᎮᏗ ᎨᏎᏍᏗ; ᎤᏍᏗᏉᏍᎩᏂ ᎠᏰᎢᎵᏓᏍᏗ ᎨᏒ ᎾᏍᎩ ᏓᏄᎪᏗᏍᎨᏍᏗ; ᎾᏍᎩᏃ ᎤᏓᏌᎧᎯᎨ ᏂᏣᎵᏍᏓᏁᎮᏍᏗ, ᎠᎴ ᎾᏍᎩ ᎤᏁᎳᏗᏍᏗᏍᎨᏍᏗ ᏣᎵᏐᏈᏖᎸᎢ.
ᎢᏳᏃ ᎾᏍᎩ ᎯᎠ ᏱᏂᏣᏛᏁᎸ, ᎠᎴ ᎤᏁᎳᏅᎯ ᎾᏍᎩ ᏱᏂᏣᏪᏎᎸ, ᎿᏉ ᎾᏍᎩ ᏰᎵ ᏱᏅᏂᎠ ᏂᎯ, ᎠᎴ ᏂᎦᏛ ᎯᎠ ᏴᏫ ᎾᏍᏉ ᎤᎾᏤᎵᎪᎯ ᏅᏩᏙᎯᏯᏛ ᏭᏂᎶᎯᏍᏗ ᎨᏎᏍᏗ.
ᎼᏏᏃ ᎤᏛᏓᏍᏓᏁᎸᎩ ᎧᏁᎬ ᎤᎿᏥ, ᎠᎴ ᏂᎦᎥ ᏄᏪᏒ ᏄᏛᏁᎸᎩ.
ᎼᏏᏃ ᏚᏑᏰᏒᎩ ᎠᏂᎦᏔᎿᎢ ᎠᏂᏍᎦᏯ ᏂᎬᎾᏛ ᎢᏏᎵᏱ, ᎠᎴ ᏄᏂᎬᏫᏳᏌᏕᎩ ᏂᏚᏩᏁᎸᎩ ᏴᏫ ᎠᏁᎲᎢ, ᏄᏂᎬᏫᏳᏌᏕᎩ ᏂᏚᏩᏁᎸᎩ ᏌᏉ ᎢᏯᎦᏴᎵ ᎾᏂᎥᎢ, ᏄᎬᏫᏳᏌᏕᎩ ᎠᏍᎪᎯᏧᏈ ᎾᏂᎥᎢ, ᏄᏂᎬᏫᏳᏌᏕᎩ ᎯᏍᎦᏍᎪᎯ ᎾᏂᎥᎢ, ᎠᎴ ᏄᏂᎬᏫᏳᏌᏕᎩ ᎠᏍᎪᎯ ᎾᏂᎥᎢ.
ᎠᎴ ᎾᏍᎩ ᏓᏄᎪᏓᏁᎲᎩ ᏴᏫ ᏂᎪᎯᎸᎢ; ᎪᎱᏍᏗ ᎠᏍᏓᏯ ᎠᏰᎢᎵᏓᏍᏗ ᎨᏒ ᎼᏏ ᎠᏂᏲᎮᎲᎩ; ᏂᎦᎥᏃ ᎤᏍᏗ ᎠᏰᎢᎵᏓᏍᏗ ᎨᏒ ᎤᏅᏒᏉ ᏓᏄᎪᏗᏍᎬᎩ
ᎼᏏᏃ ᎤᏁᎳᎩ ᎤᏪᎵᏎᎸᎩ ᎥᎤᏪᏅᏍᏗᏱ ᎤᎿᏥ; ᎤᏪᏅᏒᎩᏃ ᎤᏩᏒ ᎤᏤᎵᎪᎯ ᏭᎶᏒᎩ.
ᏦᎢᏁ ᏅᏙᎯ, ᏅᏓᎬᏩᎾᏂᎩᏛ ᎢᏏᎵ ᏧᏪᏥᎢᏥᏈᏱ ᎤᎾᏤᎵᎪᎯ, ᎾᎯᏳ ᎢᎦ ᎤᏂᎷᏨᎩ ᎢᎾᎨ ᎨᏒ ᏌᎾᏱ.
ᎵᏆᏗᎻᏰᏃ ᎤᎾᏂᎩᏛ ᎨᏒᎩ, ᎢᎾᎨᏃ ᎨᏒ ᏌᎾᏱ ᏭᏂᎷᏨᎩ, ᎠᎴ ᏭᎾᏅᏅᎩ ᎢᎾᎨᎢ; ᎠᎴ ᎾᎿ ᎢᏏᎵ ᎠᏂᏅᎩ ᎣᏓᎸ ᎢᎬᏱᏗᏢ.
ᎼᏏᏃ ᎤᏁᎳᏅᎯ ᏤᏙᎲ ᏭᎶᏒᎩ, ᏱᎰᏩᏃ ᏓᏳᏯᏅᎲᎩ ᎣᏓᎸᎢ, ᎯᎠ ᏅᏓᏳᏪᏒᎩ, ᎯᎠ ᏂᎩᏪᏏ ᏤᎦᏈ ᎤᏂᏠᏱ ᎨᏒᎢ, ᎠᎴ ᎯᎠ ᏂᎩᏪᏏ ᎢᏏᎵ ᏧᏪᏥ:
ᎢᏥᎪᎲ ᎢᏥᏡᏱ ᎠᏁᎯ ᏂᎦᏥᏴᏁᎸᎢ, ᎠᎴ ᏕᏨᏂᏙᎸ ᎠᏬᎭᎵ ᏗᎧᏃᎨᏂ, ᎠᎴ ᏕᏨᏯᏘᏃᎸ ᎠᏕᏒ ᎾᏆᏛᏅᎢ.
ᎾᏍᎩᏃ ᎢᏳ ᎤᏙᎯᏳᎯᏯ ᏱᏣᏛᏓᏍᏔᏅ ᏥᏁᎬᎢ, ᎠᎴ ᏱᏥᏍᏆᏂᎪᏔᏅ ᎠᏆᏤᎵ ᎧᏃᎮᏛ ᏓᏠᎯᏍᏛᎢ, ᎿᏉ ᎦᎸᏉᏗ ᏧᎬᏩᎶᏗ ᎨᏎᏍᏗ ᏕᏨᏯᎦᏂᏍᎬᎢ, ᎡᏍᎦᏉ ᎾᏂᎥ ᏴᏫ; ᏂᎬᎾᏛᏰᏃ ᎡᎶᎯ ᎠᏆᏤᎵᎦ.
ᎠᎴ ᏗᏆᏤᎵ ᏅᏓᏣᎵᏍᏔᏂ ᎢᏥᎬᏫᏳᎯ ᎠᏥᎸᎢᏤᎶᎯ, ᎠᎴ ᎡᏥᎸᏉᏔᏅᎯ ᎢᏣᏓᏤᎵᏛ. ᎯᎠ ᎾᏍᎩ ᏄᏍᏕᏍᏗ ᎧᏃᎮᏛ ᎩᏃᎮᎮᏗ ᏥᎩ ᎢᏏᎵ ᏧᏪᏥ.
ᎼᏏᏃ ᎤᎷᏨᎩ, ᎠᎴ ᏫᏚᏯᏅᎲᎩ ᏧᎾᏛᏐᏅᎯ ᏴᏫ ᏧᎾᏤᎵᎦ, ᎠᎴ ᎾᏍᎩ ᎬᏂᎨᏒ ᏂᏚᏩᏁᎸᎩ ᏂᎦᏛ ᎯᎠ ᎧᏃᎮᏛ ᏱᎰᏩ ᎤᏁᏤᎸᎯ.
ᏂᎦᏛᏃ ᏴᏫ ᎤᎴᏃᏅᎯ ᎤᏂᏁᏨᎩ, ᎯᎠ ᏄᏂᏪᏒᎩ, ᏂᎦᏛ ᏱᎰᏩ ᏃᎩᏪᏎᎸ ᎾᏍᎩ ᏅᏓᏲᏣᏛᏁᎵ. ᎼᏏᏃ ᏄᏂᏪᏒ ᏴᏫ ᏭᏃᏁᎸᎩ ᏱᎰᏩ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ. ᎬᏂᏳᏉ, ᏓᎬᎷᏤᎵ, ᏥᏯᎡᏍᏗ ᎤᎭᎨᏛ ᎤᎶᎩᎸᎢ, ᎾᏍᎩ ᏴᏫ ᎤᎾᏛᎪᏗᏱ ᎬᏬᏁᏔᏅᎭ, ᎠᎴ ᎾᏍᏉ ᎨᏦᎯᏳᏗᏱ ᏂᎩᎯᎸᎢ. ᎼᏏᏃ ᏄᏂᏪᏒ ᏴᏫ ᏱᎰᏩ ᏭᏃᏁᎸᎩ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎮᎾ ᏴᏫ ᏗᏁᏙᎲᎢ, ᎠᎴ ᏫᎩᏯᏛᏅᎢᏍᏓ ᎪᎯ ᎢᎦ, ᎠᎴ ᏑᎾᎴᎢ, ᎠᎴ ᏫᏓᏅᎩᎶᏨ ᏧᎾᏄᏬᎢ,
ᎠᎴ ᎤᎾᏛᏅᎢᏍᏘᏌᏛ ᎨᏎᏍᏗ ᏦᎢᏁ ᎢᎦ ᎠᏍᏆᎸᎲᎭ; ᏦᎢᏁᏰᏃ ᎢᎦ ᏱᎰᏩ ᏛᎩᎸᏂᎵ ᏂᎦᏛ ᏴᏫ ᏓᏂᎧᏅ ᏌᎾᏱ.
ᎠᎴ ᎩᏯᏟᎶᎡᎸᎭ ᎬᏩᏚᏫᏛ ᏴᏫ ᎤᏁᏓᏍᏗᏱ, ᎯᎠ ᏂᎩᏪᏎᎸᎭ, ᎢᏣᏓᏯᏫᏍᎨᏍᏗ ᎢᏨᏒ, ᎾᏍᎩ ᏞᏍᏗ ᎢᏥᎿᎷᏒᎩ ᎣᏓᎢᎸᎢ, ᎠᎴ ᏞᏍᏗ ᎠᎦᏐᎠᏍᎬ ᎢᏣᏒᏂᎸᎩ; ᎩᎶ ᎠᏒᏂᎮᏍᏗ ᎠᏎ ᎠᏥᎢᏍᏗ ᎨᏎᏍᏗ;
ᎾᏍᏉ ᎩᎶ ᎤᏬᏰᏂ ᎤᏒᏂᏍᏙᏗ ᎢᎨᏎᏍᏗ, ᎾᏍᎩ ᎠᏎ ᏅᏯ ᏣᎬᏂᏍᏙᏗ ᎨᏎᏍᏗ, ᎠᎴ ᏗᎬᏩᎶᏒᎯ ᎠᏥᏲᏍᏗ ᎨᏎᏍᏗ, ᎦᎾᏜᎢᏉ ᎾᏍᏉ ᎨᏎᏍᏗ, ᎠᎴ ᏴᏫ ᎨᏎᏍᏗ, ᎠᏎ ᏞᏍᏗ ᏱᎬᏁᏍᏗ; ᎠᏤᎷᎯᏍᏗ ᎤᏃᏴᎳᏒᎭ, ᎣᏓᎸ ᎤᏂᎷᎯᏍᏗ ᎨᏎᏍᏗ.
ᎼᏏᏃ ᎤᎦᏐᎠᏒᎩ ᎣᏓᎵ ᏴᏫ ᏗᏁᏙᎲ ᏭᎷᏨᎩ, ᎠᎴ ᏚᏛᏅᎢᏍᏔᏅᎩ ᏴᏫ, ᎠᎴ ᏚᏅᎩᎶᎥᎩ ᏧᎾᏄᏬᎢ.
ᎠᎴ ᎯᎠ ᏂᏚᏪᏎᎸᎩ ᏴᏫ, ᎢᏣᏛᏅᎢᏍᏗᏌᏛ ᎨᏎᏍᏗ ᏦᎢᏁ ᎢᎦ ᎠᎵᏰᎢᎶᎸᎭ: ᏞᏍᏗ ᎠᎨᏴ ᎾᎥ ᎡᏥᎷᏤᎸᎭ.
ᎯᎠᏃ ᏄᎵᏍᏔᏅᎩ ᏦᎢᏁ ᎢᎦ ᏑᎾᎴᎢ, ᎤᏴᏓᏆᎶᎥᎩ, ᎠᎴ ᎤᎾᎦᎸᎲᎩ, ᎠᎴ ᎤᎭᎨᏛ ᎤᎶᎩᎳᏛᎩ ᎣᏓᎸᎢ, ᎠᎴ ᎠᏤᎷᎩ ᎤᏣᏔᏅᎯ ᎠᏍᏓᏱᏳ ᎤᏃᏴᎳᏒᎩ, ᏂᎦᏛᏰᏃ ᏴᏫ ᏂᎬᎾᏛ ᎠᏂᏅ ᏚᏂᎾᎶᎩ.
ᎼᏏᏃ ᎠᏂᏅ ᏚᏄᎪᏫᏒᎩ ᏴᏫ ᎤᏁᎳᏅᎯ ᏚᎾᏠᏒᏒᎩ;: ᎠᎦᏐᎠᏏᎯᎲᏃ ᎣᏓᎸ ᎤᎾᎴᎿᏫᏍᏔᏅᎩ.
ᏌᎾᏱᏃ ᎣᏓᎸ ᏂᎬ ᏚᎦᏒᏍᏛᎩ, ᏅᏓᎦᎵᏍᏙᏗᏍᎬᎩ ᏱᎰᏩ ᎤᎩᎸᏂᎸᎢ ᎠᏥᎸ ᎤᏄᏬᏍᏛᎢ: ᏧᎦᏒᏍᏗᏃ ᎠᎵᏌᎳᏗᏍᎬᎩ ᏔᎷᎩᏍᎩ ᎬᎾᏬᏙᏗᏱ ᏥᏚᎦᏒᏍᏙ ᎾᏍᎩᏯ ᎨᏒᎩ, ᏂᎬᏃ ᎣᏓᎸ ᎤᏣᏔᏅᎯ ᎤᎵᏖᎸᏅᎩ.
ᎿᏉᏃ ᎠᏤᎷᎩ ᎪᎯᏗᏳ ᎤᏃᏴᎳᏒ, ᎠᎴ ᎤᏣᏔᏅᎯ ᎠᏍᏓᏱᏳ ᏂᎦᎵᏍᏗᏍᎬᎢ, ᎼᏏ ᎤᏁᏨᎩ, ᎤᏁᎳᏅᎯᏃ ᏓᏳᏁᏤᎸᎩ ᏰᎵ ᎬᏛᎪᏗ ᎨᏒᎢ.
ᏱᎰᏩᏃ ᎤᏠᎠᏒᎩ ᎣᏓᎸ ᏌᎾᏱ ᎤᎩᎸᏂᎸᎩ ᎣᏓᎸ ᎦᎸᎳᏗ; ᏱᎰᏩᏃ ᏓᏳᏯᏅᎲᎩ ᎼᏏ ᎣᏓᎸ ᎦᎸᎳᏗ: ᎼᏏᏃ ᎤᎿᎷᏒᎩ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎭᏠᎠᎯ, ᏫᏖᏯᏔᎲᎦ ᏴᏫ, ᏯᏂᎦᏛᎴᎯᏰᏃ ᏱᎰᏩ ᎡᏙᎲ ᎤᎾᎦᏙᏍᏙᏗᏱ, ᎠᎴ ᎤᏂᏣᏘ ᏱᏓᏂᏲᎱᎯ.
ᎠᎴ ᎾᏍᏉ ᎠᏥᎸ-ᎠᏁᎶᎯ ᏱᎰᏩ ᎾᎥ ᎠᏂᎷᏤᎯ, ᏩᎾᏓᏅᎦᎸ, ᏱᎰᏩᏰᏃ ᏯᎦᏛᎴᎯ ᎠᏁᏙᎲᎢ.
ᎼᏏᏃ ᎯᎠ ᏄᏪᏎᎸᎩ ᏱᎰᏩ, ᎥᏝ ᏰᎵ ᎣᏓᎸ ᏌᎾᏱ ᏴᎬᏂᎷᎩ ᏴᏫ; ᏨᏍᎩᏁᏤᎸᏰᏃ, ᎯᎠ ᏥᏅᏣᏪᏒᎩ, ᎢᏣᏟᎶᎢᏛ ᎣᏓᎸ ᎬᏩᎦᏫᏛ, ᎠᎴ ᎦᎸᏉᏗᏳ ᏂᏨᎦ.
ᏱᎰᏩᏃ ᎯᎠ ᏄᏪᏎᎸᎩ, ᎮᎾ, ᎭᏠᎠᎯ; ᎠᎴ ᏔᎩᎳᏩᏒᎭ ᏂᎯ, ᎠᎴ ᎡᎳᏂ ᎢᏍᏕᎮᏍᏗ; ᎠᏥᎸᏍᎩᏂᎠᏁᎶᎯ ᎠᎴ ᏴᏫ ᏞᏍᏗ ᎤᏂᎦᏛᎴᏒᎭ ᎤᏂᎿᎷᏒᎭ ᏭᏄᎷᏤᏗᏱ ᏱᎰᏩ, ᎾᏍᎩᏰᏃ ᏯᎦᏛᎴᎯ ᎠᏁᏙᎲᎢ.
ᎰᏩᏃ ᎼᏏ ᎤᎦᏐᎠᏏᎸᎩ ᏴᏫ ᎠᏁᏙᎲᎢ, ᎠᎴ ᏚᏬᏁᏔᏅᎩ.
ᎤᏁᎳᏅᎯᏃ ᏂᎦᏛ ᎤᏁᏨᎩ ᎯᎠ ᏄᏪᏒᎩ,
ᎠᏴ ᏱᎰᏩ ᏣᏁᎳᏅᎯ ᎾᏍᎩ ᎢᏥᏈᏱ ᏅᏓᏣᏄᎪᏫᏒᎯ, ᏗᎨᏥᎾᏝᎢ ᏙᏗᏂᏁᎸᎢ.
ᏞᏍᏗ ᏅᏩᎾᏓᎴ ᎤᎾᏁᎳᏅᎯ ᏗᏣᏰᎸᎯ ᎢᎬᏱᏢ ᎠᏆᎧᏛ ᏱᏗᏣᎧᏁᏍᏗ.
ᏞᏍᏗ ᎪᎱᏍᏗ ᏨᏒ ᏣᏓᏙᏢᎾᏁᎸᎩ, ᏗᏟᎶᏍᏔᏅᎯ ᎪᎱᏍᏗ ᎦᎸᎶᎢ ᎡᎯ, ᎠᎴ ᏗᏟᎶᏍᏔᏅᎯ ᎪᎱᏍᏗ ᎡᎶᎯ ᎡᎯ, ᎠᎴ ᏗᏟᎶᏍᏔᏅᎯ ᎪᎱᏍᏗ ᎠᎹᏱ ᎡᎯ ᎦᏙᎯ. ᎡᎳᏗᏢ.
ᏞᏍᏗ ᎡᎳᏗ ᏱᏂᎩᏯᏛᏁᎴᏍᏗ, ᎠᎴ ᏞᏍᏗ ᏱᎩᏯᏓᏙᎵᏍᏓᏁᎴᏍᏗ: ᎠᏴᏰᏃ ᏱᎰᏩ ᏣᏁᎳᏅᎯ ᎠᏆᏛᏳᎩᏍᏗᏳ ᎠᏆᏁᎳᏅᎯ, ᎠᏂᎦᏴᎵᎨ ᎤᏂᏍᏚᏅᏨᎢ ᏅᏓᏕᎵᏍᏙᏗᏍᎩ ᏗᏥᎩᎵᏲᎢᏍᏗᏍᎩ ᏧᏁᏥ ᎬᎩᏯᎦᎩ, ᏦᎢ, ᎠᎴ ᏅᎩ ᎢᏳᎾᏓᏁᏟᏴᏛ ᏩᏍᏗ;
ᏗᏥᏙᎵᎩᏃ ᎤᏣᏔᏅᎯ ᎢᏳᎾᏓᏁᏟᏴᏛ ᎬᎩᎨᏳᎯ ᎠᎴ ᎠᎩᏁᏍᏆᏂᎪᏗᏍᎩ.
ᏞᏇᏗ ᎠᏎᏉᏉ ᏱᏣᏁᎢᏍᏔᏁᏍᏗ ᏱᎰᏩ ᏣᏁᎳᏅᎯ ᏕᎤᏙᎥᎢ. ᎥᏝᏰᏃ ᏱᎰᏩ ᏄᏍᏕᏅᏨᎾ ᏴᎬᏰᎸᎾ ᎠᏎᏉ ᏕᏅᏙᎥ ᎧᏁᎱᏍᏗᏍᎩ.
ᏣᏅᏖᏍᏗ ᎤᎾᏙᏓᏆᏍᎬᎢ ᎢᎦ, ᏣᎸᏉ ᏙᏗᏱ.
ᏑᏓᎵ ᎢᎦ ᏕᏣᎸᏫᏍᏓᏁᎮᏍᏗ, ᎠᎴ ᏂᎦᏛ ᏗᏣᎸᏫᏍᏓᏁᏗ ᎨᏒ ᎿᏛᏁᎮᏍᏗ:
ᎦᎵᏉᎩᏁᏍᎩᏂ ᎢᎦ ᎤᎾ ᏙᏓᏆᏍᎬᎢ ᏱᎰᏩ ᏣᏁᎳᏅᎯ ᎤᏤᎵᎦ: ᏞᏍᏗ ᎪᎱᏍᏗ ᏗᏣᎸᏫᏍᏓᏁᎸᎩ ᎾᎯᏳᎢ, ᏨᏒ, ᎠᎴ ᎠᏍᎦᏯ ᏤᏥ, ᎠᎴ ᎠᎨᏴ ᏤᏥ, ᎠᎴ ᎠᏍᎦᏯ ᎯᏅᏏᏓᏍᏗ, ᎠᎴ ᎠᎨᏴ ᎯᏅᏏᏓᏍᏗ, ᎠᎴ ᎦᎾᏝᎢ ᏣᏤᎵᎦ, ᎠᎴ ᎯᏁᎸ ᎡᏙᎯ:
ᏱᎰᏩᏰᏃ ᏑᏓᎵ ᎢᎦ ᏚᏱᎵᏙᎴ ᏚᏬᏢᏁ ᏚᎸᎶᎢ ᎠᎴ ᎡᎶᎯ, ᎠᎴ ᎠᎺᏉᎯ, ᎠᎴ ᏂᏚᏛ ᎾᎿ ᏣᏁᎭ, ᎦᎵᏉᎩᏁᏃ ᎢᎦ ᎤᏯᏪᏐᎴᎢ: ᎾᏍᎩ ᎢᏳᏍᏗ ᏱᎰᏩ ᎣᏍᏛ ᎤᏁᏤᎴ ᎤᎾ ᏙᏓᏆᏍᎬ ᎢᎦ, ᎠᎴ ᎦᎸᏉᏗᏳ ᏄᏩᏁᎴᎢ.
ᎯᎸᏉᏕᏍᏗ ᏣᏙᏓ ᎠᎴ ᏣᏥ, ᎾᏍᎩ ᎪᎯᏗᏳ ᏣᎴᏂᏓᏍᏗᏱ ᎦᏙᎯ ᎾᏍᎩ ᏱᎰᏩ ᏣᏁᎳᏅᎯ ᏥᏣᏁᎭ.
ᏞᏍᏗ ᏣᏓᎸᎩ.
ᏞᏍᏗ ᏣᏓᏲᏁᎸᎩ.
ᏞᏍᏗ ᏣᏃᏍᎩᏒᎩ.
ᏞᏍᏗ ᎦᏰᎪᎩ ᏣᏃᎮᎸᎩ ᎯᏯᏡᏔᏅᎩ ᎾᎥ ᎢᏗᏍᏓᏓᎳ.
ᏞᏍᏗ ᎾᎥ ᎢᏗᏍᏓᏓᎳ ᎦᏁᎸᎢ ᎯᏯᏚᎸᎡᎸᎩ, ᏞᏍᏗ ᎾᎥ ᎢᏗᏍᏓᏓᎳ ᎤᏓᎵᎢ ᎯᏯᏚᎸᎡᎸᎩ, ᎠᎴ ᏞᏍᏗ ᎤᏅᏏᏓᏍᏗ ᎠᏍᎦᏯ, ᎠᎴ ᎤᏅᏏᏓᏍᏗ ᎠᎨᏴ, ᎠᎴ ᎤᏤᎵ ᏩᎦ, ᎠᎴ ᎤᏤᎵ ᏐᏈᎵ-ᏗᎦᎵᎠᏅᎯᏛ ᎠᎴ ᏂᎦᎥ ᎪᎱᏍᏗ ᎾᎥ ᎢᏗᏍᏓᏓᎳ ᎤᏤᎵᎦ.
ᏂᎦᏛᏃ ᏴᏫ ᎤᎾᏙᎴᎰᏒᎩ ᎤᏍᏆᏃᏴᎬᎢ, ᎠᎴ ᎠᏓᏪᎵᎩᏍᎬᎢ, ᎠᎴ ᎠᏤᎷᎩ ᎤᏃᏴᎬᎢ, ᎠᎴ ᎣᏓᎸ ᏚᎦᏒᏍᏛᎢ: ᎤᏂᎪᎲᏃ ᏴᏫ ᎤᎾᏓᏅᏒᎩ, ᎠᎴ Ꭸ ᎢᏴᏛ ᏓᏳᎾᎴᎿᏫᏍᏔᏅᎩ.
ᎠᎴ ᎯᎠ ᏄᏂᏪᏎᎸᎩ ᎼᏏ, ᏂᎯ ᏍᎩᏬᏁᏓ, ᏓᏲᏣᏛᏓᏍᏔᏂᏃ: ᎤᏁᎳᏅᎯᏍᎩᏂ ᏞᏍᏗ ᎣᎩᏬᏁᏔᏅᎩ, ᏱᏙᏥᏲᎢᎱᎯᏰᏃ.
ᎼᏏᏃ ᎯᎠ ᏂᏚᏪᏎᎸᎩ ᏴᏫ; ᏞᏍᏗ ᏱᏥᏍᎦᎢᎮᏍᏗ, ᎤᏁᎳᏅᎯᏰᏃ ᎢᏥᎪᎵᏰᎢᎸ, ᎠᎴ ᎤᎾᏰᎯᏍᏗ ᎨᏒ ᎤᏤᎵᎦ ᎢᎬᏱᏢ ᏕᏣᎧᏛ ᎢᏳᎵᏍᏔᏂᏓᏍᏗᏱ; ᎾᏍᎩᏃ ᎢᏥᏍᎦᏅᎢᏍᏗᏱ ᏂᎨᏒᎾ ᎢᏳᎵᏍᏙᏗᏱ.
ᏴᏫᏃ Ꭸ ᎢᏴᏛ ᏓᏳᎾᎴᎿᏫᏍᏛᎩ; ᎼᏏᏃ ᎾᎥ ᎤᎷᏨᎩ ᎤᎭᎨᏛ ᎤᎵᏏᎬ ᎾᎿ ᎤᏁᎳᏅᎯ ᎡᏙᎲᎢ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎯᎠ ᏂᎩᏪᏎᎸᎭ ᎢᏏᎵ ᏧᏪᏥ, ᎢᏥᎪᎲ ᎦᎸᎳᏗ ᎢᏴᏛ ᏗᏨᏬᏁᏔᏅᎢ.
ᎥᏞᏍᏗ ᎠᏕᎸ ᎤᏁᎬ ᏗᏦᏢᏙᏗ ᏱᎨᏎᏍᏗ ᎤᎾᏁᎳᏅᎯ, ᎠᎴ ᎥᏞᏍᏗ ᎠᏕᎸ ᏓᎶᏂᎨ ᏗᏣᏓᏙᏢᎾᏁᏙᏗ ᏱᎨᏎᏍᏗ ᎤᎾᏁᎳᏅᎯ.
ᎠᏥᎸᎨᎳᏍᏗᏱ ᎦᏓ ᏍᎩᏲᏢᎾᏁᏙᏗ ᎨᏎᏍᏗ, ᎠᎴ ᎾᎿ ᎢᏣᎵᏍᎪᎸᏙᏗ ᎨᏎᏍᏗ ᎠᏥᎸ ᎨᎳᏍᏗ, ᎠᎴ ᏅᏩᏙᎯᏯᏛ ᎠᏓᏁᎯ ᎠᎵᏍᎪᎸᏙᏗ, ᎠᏫ ᏗᏣᏤᎵᎦ, ᎠᎴ ᏩᎦ ᏗᏣᏤᎵᎦ. ᏂᎦᎥᎢ ᎾᎿ ᎠᏅᏓᏗᏍᏗ ᏂᎬᏁᎮᏍᏗ ᏓᏆᏙᎥᎢ, ᎾᎿ ᎬᎷᏤᏗ ᎨᏎᏍᏗ, ᎠᎴ ᎣᏍᏛ ᎢᎬᏯᏛᏁᏗ ᎨᏎᏍᏗ.
ᎢᏳ ᎠᎴ ᏅᏯ ᎢᏍᎩᏲᏢᎾᏁᏓᏁᎸ ᎠᏥᎸ ᎨᎳᏍᏗᏱ, ᏞᏍᏗ ᏗᏲᎪᎳᏅᎯ ᏅᏯ ᎢᏣᏁᏍᎨᏙᏗ ᏱᎨᏎᏍᏗ; ᎦᏅᏆᎶᏍᏗᏰᏃ ᎾᎿ ᎢᎯᏱᏗᎸᎭ ᎦᏓᎭ ᏅᏛᏁᎵ.
ᎥᏝ ᎠᎴ ᎠᎩᎳᏫᏍᏗᏱ ᏣᎩᎳᏫᏍᏗ ᎨᏎᏍᏗ ᎠᏥᎸ ᎨᎳᏍᏗᏱ ᎠᏆᏤᎵᎦ: ᏣᏲᏓᎬᏰᏃ ᎨᏒ ᏯᏂᎪᏩᏛ
ᎾᏍᎩᏃ ᎯᎠ ᏗᎧᎿᏩᏛᏍᏗ ᎾᏍᎩ ᎬᏂᎨᏒ ᎢᎩᏴᏁᏗ ᎨᏒᎢ.
ᎢᏳᏃ ᎠᎫᏏ ᎯᏅᏏᏓᏍᏗ ᎢᎯᏩᏒᎭ, ᏑᏓᎵ ᏧᏕᏘᏴᏛ ᎪᎱᏍᏗ ᎤᏛᏁᏗ ᎨᏎᏍᏗ; ᎦᎵᏉᎩᏁᏃ ᎤᏕᏘᏴᏌᏗᏒ ᎾᏥᎾᏝᎥᎾ ᎤᏄᎪᎢᏍᏗ ᎨᏎᏍᏗ ᎪᎱᏍᏗ ᏄᎫᏴᎲᎾ.
ᎢᏳᏃ ᎤᏩᏒᏉ ᎤᎷᏨᎯ ᏱᎩ, ᎤᏩᏒᏉ ᎤᏄᎪᎢᏍᏗ ᎨᏎᏍᏗ; ᎢᏳᏃ ᎤᏓᎵ ᏱᎩ, ᎿᏉ ᎤᏓᎵᎢ ᎤᏂᏄᎪᎢᏍᏗ ᎨᏎᏍᏗ.
ᎢᏳᏃ ᎤᎾᏝᎢ ᏳᏪᎧᏁᎸ ᎤᏓᎵᎢ, ᎾᏍᎩᏃ ᏱᏚᎾᏄᎪᏫᏎᎸ ᏧᏪᏥ ᎠᏂᏍᎦᏯ ᎠᎴ ᎠᏂᎨᏴ;: ᎠᎨᏴ ᎠᎴ ᏧᏪᏥ ᎤᏓᎾᏝᎢ ᏧᏤᎵ ᎨᏎᏍᏗ, ᎤᏩᏒᏉᏃ ᎤᏄᎪᎢᏍᏗ ᎨᏎᏍᏗ.
ᎠᏥᎾᏝᎢᏃ ᎬᏂᎨᏒ ᎢᏳ ᎯᎠ ᏱᏄᏪᏒ, ᎠᎩᎾᏝᎢ ᏥᎨᏳᎠ, ᎠᏆᏓᎵᎢ, ᎠᎴ ᏗᏇᏥ; ᎥᏝ ᏅᎩᎾᏝᎥᎾ ᏴᎦᏥᏄᎪᎢ:
ᎿᏉ ᎾᏍᎩ ᎤᎾᏝᎢ ᎤᏘᏃᎯᏍᏗ ᎨᏎᏍᏗ ᎤᏁᎳᏅᎯᏱ; ᎠᎴ ᎾᏍᏉ ᎦᎶᎯᏍᏗᏱ ᎠᎴ ᎦᎶᎯᏍᏗᏱ ᎦᏯᎸ ᎤᏘᏃᎯᏍᏗ ᎨᏎᏍᏗ; ᎤᎾᏝᎢᏃ ᏴᎩ ᎬᏗ ᎤᏔᎴᏎᏗ ᎨᏎᏍᏗ ᎦᎴᏂ,; ᏂᎪᎯᎸᏃ ᎠᏥᎾᏢᏗ ᎨᏎᏍᏗ.
ᎢᏳᏃ ᎩᎶ ᎠᏍᎦᏯ ᎤᏪᏥ ᎠᎨᏴ ᏳᎾᏗᏅ, ᎠᏥᎾᏝᎢ ᎢᏳᎵᏍᏙᏗᏱ, ᎥᏝ ᎠᏂᏍᎦᏯ ᏗᎨᏥᎾᏝᎢ ᎠᏂᏄᎪᎬ ᎾᏍᎩᏯ ᎬᏩᏄᎪᎢᏍᏗ ᏱᎨᏎᏍᏗ.
ᎢᏳᏃ ᎣᏏᏳ ᏄᏰᎸᏒᎾ ᏱᎩ ᎤᎾᏝᎢ, ᎾᏍᎩ ᎤᏓᏴᏍᏗᏱ ᎤᏁᏨᎢ, ᎿᏉ ᎤᏁᎳᎩ ᎤᏪᎵᏍᏗ ᎨᏎᏍᏗ ᎠᎦᎫᏴᏗᏱ; ᏅᏩᎾᏓᎴᏍᎩᏂ ᏴᏫ ᎥᏝ ᏳᎮᏍᏗ ᏧᏪᎧᏁᏗᏱ, ᎤᎶᎾᏍᏔᏅᎢ ᎢᏳᏍᏗ.
ᎢᏳ ᎠᎴ ᎠᏍᎦᏯ ᎤᏪᏥ ᎤᏓᏴᏍᏗᏱ ᎤᏁᏨᎯ ᏱᎩ, ᎠᏂᎨᏴ ᎨᎦᏅᎩ ᎢᎨᎦᏛᏁᏗ ᎨᏒ ᎾᏍᎩᏯ ᎢᏳᏛᏁᏗ ᎨᏎᏍᏗ.
ᎢᏳᏃ ᏅᏩᏓᎴ ᎠᏓᏰᎨᏍᏗ, ᎤᎵᏍᏓᏴᏗ, ᏧᏄᏬᎢ, ᎠᎴ ᏚᏳᎪᏛ ᎢᏯᏛᏁᏗ ᎨᏒ ᏛᏤᎲ, ᎥᏝ ᎤᎪᎳᏕᏗ ᏱᎨᏎᏍᏗ.
ᎢᏳᏃ ᎾᏍᎩ ᏦᎢ ᎢᏳᏓᎴᎩ ᏄᏛᏁᎸᎾ ᏱᎩ, ᎿᏉ ᎠᏎᏉ ᎤᏄᎪᎢᏍᏗ ᎨᏎᏍᏗ ᎠᏕᎸ ᏄᎫᏴᏔᏅᎾ.
ᎩᎶ ᏴᏫ ᎢᎬᏂᎮᏍᏗ ᎾᏍᎩᏃ ᎠᏲᎢᏍᎨᏍᏗ, ᎠᏎ ᎤᏲᎱᎯᏍᏗ ᎨᏎᏍᏗ.
ᎢᏳᏃ ᎠᏎ ᎾᏍᎩ ᏄᏛᏁᎸᎾ ᎢᎨᏎᏍᏗ, ᎤᏁᎳᏅᎯᏉᏍᎩᏂ ᏱᏚᏲᎯᏎᎸ; ᎿᏉ ᏓᎬᏯᏎᎮᎵ ᏭᎶᎯᏍᏗᏱ ᎤᎵᏘᏍᏗᏱ.
ᎢᏳᏍᎩᏂ ᎩᎶ ᎠᏎ ᎤᏚᎸᏛ ᎨᏒ ᏕᎦᎶᏄᎮᏛ ᏳᏩᏔᏅ ᎾᎥ ᎢᏧᎾᏓᎳ ᏳᎸ, ᎯᏯᎧᎲᏍᏗ ᎨᏎᏍᏗ ᎠᏆᏤᎵ ᎠᏥᎸ ᎨᎳᏍᏗᏱ, ᎾᏍᎩ ᎤᏲᎱᎯᏍᏗᏱ.
ᎠᎴ ᎩᎶ ᎤᏙᏓ, ᎠᎴ ᎤᏥ ᎢᎬᏂᎮᏍᏗ, ᎠᏎ ᎤᏲᎱᎯᏍᏗ ᎨᏎᏍᏗ.
ᎠᎴ ᎩᎶᎢ ᎠᏍᎦᏯ ᎢᎦᏃᏍᎩᏍᎨᏍᏗ, ᎠᎴ ᎢᎦᎾᏕᎨᏍᏗ, ᎠᎴ ᎤᏪᎧᎲᏉ ᎠᏥᏩᏛᎡᎮᏍᏗ, ᎠᏎ ᎤᏲᎱᎯᏍᏗ ᎨᏎᏍᏗ.
ᎠᎴ ᎩᎶᎢ ᎤᏙᏓ ᎠᎴ ᎣᏥ ᏓᏍᎩᏅᏗᏍᎨᏍᏗ, ᎠᏎ ᎤᏲᎱᎯᏍᏗ ᎨᏎᏍᏗ.
ᎢᏳ ᎠᎴ ᎠᏂᏍᎦᏯ ᎠᎾᎵᎲᎢ ᎠᏏᏴᏫ ᏐᎢ ᏅᏯ ᏳᏩᏂᏍᏔᏅ, ᎠᎴ ᎠᏍᏈᏅᏉ ᏳᏩᏔᏅ, ᏄᏲᏴᏒᎾᏃ ᏱᎩ, ᏳᏂᏏᏅᏉᏍᎩᏂ;
ᎢᏳᏃ ᏳᏗᏛᎲ, ᎠᎴ ᏙᏱ ᎤᏪᏙᎸ ᏳᏙᎳᏅᏂᏙᎸ, ᎿᏉ ᎾᏍᎩ ᎤᏩᏂᎸᎯ ᎤᏚᏓᎴᏛ ᎨᏎᏍᏗ; ᎤᎫᏴᎡᏗᏍᎩᏂᏃᏅ ᎨᏎᏍᏗ ᎢᎪᎯᏛ ᎤᏲᎱᏎᎸᎢ, ᎠᎴ ᎾᏍᎩ ᎢᏳᏩᏂᏐᏗ ᎨᏎᏍᏗ ᎣᏍᏛ ᎠᏥᏅᏬᏗᏱ.
ᎢᏳᏃ ᎩᎶ ᎠᏍᎦᏯ ᎦᎾᏍᏓ ᏳᏩᏂᏍᏔᏅ ᎠᏍᎦᏯ ᎤᏅᏏᏓᏍᏗ, ᎠᎴ ᎠᎨᏴ ᎤᏅᏏᏓᏍᏗ, ᎠᎴ ᎾᎯᏳᏉ ᏳᏲᎱᏒ, ᎠᏎ ᎠᏥᏍᏛᏗᏍᏙᏗ ᎨᏎᏍᏗ.
ᎢᏳᏍᎩᏂᏃᏅ ᏔᎵᎭ ᏧᏒᎯᏛ ᏱᎬᏅ, ᎥᏝ ᎠᏥᏍᏛᏗᏍᏙᏗ ᏱᎨᏎᏍᏗ; ᎠᏕᎸᏰᏃ ᏧᏤᎵ ᎾᏍᎩ.
ᎢᏳᏃ ᎠᏂᏍᎦᏯ ᏳᎾᎵᎸ, ᎠᎴ ᎪᎱᏍᏗ ᏳᏅᏁᎸ ᎠᎨᏴ ᎦᏁᎵᏛ, ᎾᏍᎩᏃ ᎦᏁᎵᏒ ᏳᏲᎱᏎᎸ; ᎪᎱᏍᏗᏃ ᎤᏐᏅ ᏫᏄᎵᏰᎢᎶᎸᎾ ᏱᎩ; ᎠᏎ ᎤᎫᏴᏗ ᎨᏎᏍᏗ, ᎯᎠᏉ ᎢᎦᎢ ᏳᏛᏅ ᎠᎨᏴ ᎤᏰᎯ; ᎠᎴ ᎤᎫᏴᏗ ᎨᏎᏍᏗ ᏗᏄᎪᏗᏍᎩᏱ.
ᎢᏳᏃ ᎪᎱᏍᏗ ᎤᏐᏅ ᏫᏳᎵᏰᎢᎶᎸ, ᎿᏉ ᎾᏍᎩ ᎬᏅᎢ ᎬᏅ ᏣᎫᏴᏙᏗ ᎨᏎᏍᏗ.
ᎠᎦᏔ, ᎠᎦᏔ ᏣᎫᏴᏙᏗ ᎨᏎᏍᏗ, ᎧᏳᎦ, ᎧᏳᎦ ᏣᎫᏴᏙᏗ ᎨᏎᏍᏗ, ᎤᏬᏰᏂᏃ ᎤᏬᏰᏂ ᏣᎫᏴᏙᏗ ᎨᏎᏍᏗ, ᎤᎳᏏᏕᏂᏃ ᎤᎳᏏᏕᏂ ᏣᎫᏴᏙᏗ ᎨᏎᏍᏗ,
ᎤᎴᏴᏒᏃ ᎤᎴᏴᏒ ᏣᎫᏴᏙᏗ ᎨᏎᏍᏗ, ᎠᏥᏐᏅᏅ ᎠᏥᏐᏅᏅ ᏣᎫᏴᏙᏗ ᎨᏎᏍᏗ, ᎠᏥᎵᎥᏂᎸ, ᎠᏥᎵᎥᏂᎸ ᏣᎫᏴᏙᏗ ᎨᏎᏍᏗ.
ᎢᏳᏃ ᎩᎶ ᎤᏅᏏᏓᏍᏗ ᎠᏍᎦᏯ ᎠᎦᏙᎵ ᎢᎬᏂᎮᏍᏗ, ᎠᎴ ᎤᏅᏏᏓᏍᏗ ᎠᎨᏴ ᎠᎦᏙᎵ ᎢᎬᏂᎮᏍᏗ, ᎾᏍᎩᏃ ᎠᏲᎨᏍᏗ; ᎾᏍᎩ ᎤᏪᎪᏗ ᎨᏎᏍᏗ ᎠᎦᏙᎵ ᎠᎫᏱᏍᎨᏍᏗ.
ᎢᏳ ᎠᎴ ᎠᏍᎦᏯ ᎤᏅᏏᏓᏍᏗ, ᎠᎴ ᎠᎨᏴ ᎤᏅᏏᏓᏍᏗ ᏳᏄᏕᏍᏔᏅ; ᎤᏪᎪᏗ ᎨᏎᏍᏗ ᎦᏄᏙᎬ ᎠᎫᏱᏍᎨᏍᏗ.
ᎢᏳᏃ ᏩᎦ ᏱᏚᏪᏘᎸ ᎠᏍᎦᏯ ᎠᎴ ᎠᎨᏴ, ᎾᏍᎩᏃ ᏳᏲᎱᏒ; ᎿᏉ ᎾᏍᎩ ᏩᎦ ᎠᏎ ᏅᏯ ᏣᎬᏂᏍᏙᏗ ᎨᏎᏍᏗ, ᎤᏫᏯᏃ ᎥᏝ ᎠᎩᏍᏗ ᏱᎨᏎᏍᏗ; ᎤᎾᏝᎢᏃ ᏩᎦ ᎤᏚᏓᎴᏛ ᎨᏎᏍᏗ.
ᎢᏳᏍᎩᏂ ᏩᎦ ᏗᎬᏩᏓᏘᏍᏗ ᏱᎩ ᏧᏩᎫᏔᏅᏒᎢ, ᎠᎴ ᎠᏥᏃᏁᎸᎯ ᏱᎩ ᎤᎾᏲᎢ, ᎠᎴ ᎤᎬᏔᏅᎯᏉ ᏂᎨᏒᎾ ᏱᎩ, ᎠᏍᎦᏯᏃ ᎠᎴ ᎠᎨᏴ ᎤᎸᎯ ᏱᎩ: ᏩᎦ ᏅᏯ ᏣᎬᏂᏍᏙᏗ ᎨᏎᏍᏗ, ᎠᎴ ᎤᎾᏝᎢ ᎾᏍᏉ ᎤᏲᎱᎯᏍᏗ ᎨᏎᏍᏗ.
ᎢᏳᏃ ᎠᎫᏴᏙᏗ ᏳᎾᏎᎸ, ᎿᏉ ᎤᎫᏴᏗ ᎨᏎᏍᏗ ᎢᎦᎢ ᎤᎾᏎᎸ ᎬᏅ ᎫᏓᎴᏍᎬᎢ.
ᎾᏍᏉ ᎩᎶ ᎤᏪᏥ ᎠᏧᏣ ᎠᎴ ᎠᎮᏳᏣ ᏧᏪᏘᎸᎯ ᏱᎩ, ᎾᏍᎩᏯ ᎯᎠ ᏚᏚᎪᏔᏅ ᎢᏳᎵᏍᏓᏁᏗ ᎨᏎᏍᏗ.
ᎢᏳᏃ ᏩᎦ ᏱᏚᏪᏘᎸ ᎠᏍᎦᏯ ᎠᏥᏅᏏᏓᏍᏗ, ᎠᎴ ᎠᎨᏴ ᎠᏥᏅᏏᏓᏍᏗ; ᎿᏉ ᏦᎠᏍᎪᎯ ᎠᏰᎵᎠᏕᎸ ᏧᏁᏗ ᎨᏎᏍᏗ ᎤᎾᏝᎢ, ᏩᎦᏃ ᏅᏯ ᏣᎬᏂᏍᏙᏗ ᎨᏎᏍᏗ.
ᎢᏳᏃ ᎩᎶ ᏳᏍᏚᎢᏒ ᎠᏔᎴᏒᎢ, ᎢᏳ ᎠᎴ ᎩᎶ ᏳᏍᎪᏒ ᎠᏔᎴᏒᎢ, ᏄᏭᏢᏅᎾᏃ ᏱᎩ, ᏩᎦᏃ ᎠᎴ ᏐᏈᎵ ᏗᎦᎵᎠᏅᎯᏛ ᏳᏂᎸᏨ ᎾᎿᏂ;
ᎾᏍᎩ ᎠᏔᎴᏒ ᎤᏤᎵᎦ ᎤᎫᏴᏗ ᎨᏎᏍᏗ, ᎠᏕᎸ ᏧᏁᏗ ᎨᏎᏍᏗ ᎤᎾᏝᎢ: ᎤᎵᏬᏨᎯᏃ ᎤᏤᎵ ᎨᏎᏍᏗ.
ᎢᏳᏃ ᎩᎶ ᎤᏤᎵ ᏩᎦ, ᏅᏩᏓᎴ ᎤᏤᎵ ᏩᎦ ᏱᏚᏪᏘᎸ, ᏳᎵᏬᏨᏃ, ᎿᏉ ᎬᏃᏛ ᏩᎦ ᎤᏂᎾᏗᏅᏗ ᎨᏎᏍᏗ, ᎠᎴ ᏧᎬᏩᎳᏅᎯ ᎠᏕᎸ ᏔᎵ ᎢᏳᏂᏗᏍᏗ ᎨᏎᏍᏗ; ᎠᎴ ᎤᎵᏬᏨᎯ ᏩᎦ ᎾᏍᏉ ᏔᎵ ᎢᏳᏂᏗᏍᏗ ᎨᏎᏍᏗ.
ᎢᏳᏍᎩᏂ ᏳᎾᏅᏔ ᏗᎬᏩᏓᏘᏍᏗ ᎨᏒ ᏩᎦ ᏧᏩᎫᏔᏅᏒᎢ, ᎠᎴ ᎤᎾᏝᎢ ᏄᏴᏔᏅᎾ ᏱᎩ; ᎠᏎ ᏩᎦ ᎤᎫᏴᏙᏗ ᎨᏎᏍᏗ ᏩᎦ, ᎤᎵᏬᏨᎯᏃ ᎤᏤᎵ ᎨᏎᏍᏗ.
ᎢᏳᏃ ᎩᎶ ᎠᎴ ᎠᏫ ᏳᏃᏍᎩᏒ, ᎠᎴ ᏳᎸ, ᎠᎴ ᏳᎾᏗᏅ; ᎯᏍᎩ ᏩᎦ ᏧᏪᎪᏗ ᎨᏎᏍᏗ ᏌᏉ ᏩᎦ ᎠᎫᏱᏍᎬᎢ: ᎠᎴ ᏅᎩ ᎠᏫ ᏧᏪᏎᏗ ᎨᏎᏍᏗ ᏌᏉ ᎠᏫ ᎠᎫᏱᏍᎬᎢ.
ᎢᏳᏃ ᎦᏃᏍᎩᏍᎩ ᏯᏥᏩᏛᏔᏅ ᎠᏓᏴᏎᎲᎢ, ᏍᎬᏂᎸᏃ ᎠᎴ ᏳᏲᎱᏒ, ᎥᏝ ᎩᎬ [ᎠᏨᏗ ᏱᎨᏎᏍᏗ] ᎾᏍᎩ ᎠᏥᏍᏛᏗᏍᏗᏍᎬᎢ.
ᎢᏳᏍᎩᏂ ᏴᏧᎧᎸᏨ, ᎩᎳ ᎾᏍᎩ ᏱᎾᎬᏁᎸ, ᎩᎬ [ᎠᏨᏗ ᎨᏎᏍᏗ] ᎾᏍᎩ ᎠᏥᏍᏛᏗᏍᏗᏍᎬᎢ: ᎠᎧᎵᎢᏰᏃ ᎤᎫᏴᎰᎲᏍᏗ ᏱᎩ; ᎢᏳᏃ ᎪᎱᏍᏗ ᏄᎲᎾ ᏱᎩ, ᎿᏉ ᎠᏥᎾᏗᏅᏗ ᎨᏎᏍᏗ ᎤᏍᏛᏗᏍᎬ ᎤᏃᏍᎩᏒᎢ.
ᎢᏳᏃ ᎪᎱᏍᏗ ᎤᏃᏍᎩᏛ ᎤᏙᎯᏳ ᎯᏯ ᏳᏂᏩᏛᎲ ᎤᏪᎧᎲᎢ ᎬᏃᏛ, ᏩᎦ, ᎠᎴ ᏗᎦᎵᎠᏅᎯᏛ ᏐᏈᎵ, ᎠᎴ ᎠᏫ ᏱᎾᎩ, ᎿᏉ ᏔᎵ ᎢᏳᏩᎫᏗ ᎤᎫᏴᏗ ᎨᏎᏍᏗ.
ᎢᏳᏃ ᎩᎶ ᏱᏄᏩᏂᏌᏅ ᏠᎨᏏ ᎠᎴ ᏖᎸᎳᏗ ᏓᏫᏒ ᎦᎾᏝᎢ ᎤᎾᎵᏍᏓᏴᏗᏱ, ᎠᎴ ᏳᏴᏔᏅ ᎤᏤᎵ ᎦᎾᏝᎢ, ᎾᏍᎩ ᎤᎵᏍᏓᏴᏗᏱ ᎤᏩᏓᎴ ᎤᎶᎨᏒᎢ; ᎣᏌᏂ ᎤᏩᏒ ᎤᎶᎨᏒ ᎠᎩᏛ, ᎠᎴ ᎣᏌᏂ ᎤᏩᏒ ᏖᎸᎳᏗ ᏚᏫᏒ ᎠᎩᏛ ᎤᎫᏴᏙᏗ ᎨᏎᏍᏗ.
ᎢᏳᏃ ᏳᎵᏨ, ᎠᎴ ᏥᏍᏚᏂᎩᏍᏗᏱ ᏳᏥᏠᏨ, ᎾᏍᎩᏃ ᎤᏣᎴᏍᏗ ᏕᎦᎧᎲ, ᎠᎴ ᎤᏰᎬᏉ, ᎠᎴ ᏠᎨᏏ ᏳᎪᏅ; ᎿᏉ ᎾᏍᎩ ᎤᎴᎾᏅᎯ ᎠᏎ ᎤᎫᏴᎰᎲᏍᏗ ᎨᏎᏍᏗ.
ᎢᏳᏃ ᎩᎶ ᎾᎥ ᎢᏧᎾᏓᎳ ᎠᏕᎸ ᎠᎴ ᎪᎱᏍᏗᏉ ᏳᎨᏅᏛ, ᎾᏍᎩᏃ ᎾᎿ ᎦᏁᎸ ᏯᏥᏃᏍᎩᏒ; ᎢᏳᏃ ᎦᏃᏍᎩᏍᎩ ᏯᏥᏩᏛᎲ ᏔᎵ ᎢᏳᏩᎫᏗ ᎤᎫᏴᏗ ᎨᏎᏍᏗ.
ᎢᏳᏃ ᎦᏃᏍᎩᏍᎩ ᎾᏥᏩᏛᎲᎾ ᏱᎩ, ᎿᏉ ᎾᏍᎩ ᎦᏁᎳ ᎤᏁᎳᏅᎯᏱ ᎠᎦᏘᏃᎯᏍᏗ ᎨᏎᏍᏗ, ᎬᏂᎨᏒ ᎢᏳᏩᏁᏗᏱ ᎪᎱᏍᏗ ᏄᏩᏁᎸᎾ ᎨᏒ ᏧᎬᏩᎶᏗ ᎾᎥ ᎢᏧᎾᏓᎳ ᎤᏤᎵᎦ.
ᏄᏓᎴᏒᏰᏃ ᏗᏓᏍᎦᏅᏤᏗ ᎨᏒᎢ, ᎢᏳ ᎾᏍᏉ ᏩᎦ ᏱᎩ, ᎠᎴ ᏐᏈᎵ ᏗᎦᎵᎠᏅᎯᏛ, ᎠᎴ ᎠᏫ, ᎠᎴ ᏗᏄᏬ, ᎠᎴ ᏄᏓᎴᏒᏉ ᎤᏓᏲᎱᏎᎯ; ᎾᏍᎩ ᎩᎶ ᎠᏆᏤᎵᎦ ᏯᏗᎭ, ᎾᏍᎩ ᎠᎾᏗᏒᎯᎲ ᎤᏁᎳᏅᎯ ᎤᏂᏲᎮᏗ ᎨᏎᏍᏗ; ᎤᏁᎳᏅᎯᏃ ᎾᏍᎩ ᎤᏍᎦᏅᏨᎯ ᏱᏚᏭᎪᏔᏅ, ᎾᏍᎩ ᏔᎵ ᎢᏳᏩᎫᏗ ᎤᎫᏴᎡᏗ ᎨᏎᏍᏗ ᎾᎥ ᎢᏧᎾᏓᎳ.
ᎢᏳᏃ ᎩᎶ ᎾᎥ ᎢᏧᎾᏓᎳ ᏐᏈᎵ ᏗᎦᎵᎠᏅᎯᏛ, ᎠᎴ ᏩᎦ, ᎠᎴ ᎠᏫ, ᎠᎴ ᏂᎦᎥᏉ ᎦᎾᏝᎢ ᏳᎨᏅᏛ; ᎾᏍᎩᏃ ᏳᎵᏬᏨ, ᎠᎴ ᏯᏥᎸ, ᎠᎴ ᏯᎦᏗᏝᎥᏔᏅ, ᎩᎶᏃ ᏄᎪᎲᎾ ᏱᎩ;
ᎿᏉ ᎾᏍᎩ ᎠᏎᎵᏙᏗ ᎨᏒ ᏱᎰᏩ ᎤᏤᎵᎦ ᎤᏅᏙᏗ ᎨᏎᏍᏗ, ᎾᏍᎩ ᎪᎱᏍᏗ ᏄᏩᏁᎸᎾ ᎨᏒ ᏧᎬᏩᎶᏗ ᎾᎥ ᎢᏧᎾᏓᎳ ᎤᏤᎵᎦ, ᏧᎬᏩᎶᏗᏃ ᎤᏤᎵᎦ ᏧᏓᏂᎸᎢᏍᏗ ᎨᏎᏍᏗ ᎤᏎᎵᏔᏅᎢ, ᎾᏍᎩᏃ ᏐᎢ ᎥᏝ ᎤᎫᏴᏗᏱ ᎨᏎᏍᏗ.
ᎢᏳᏃ ᏯᏥᏃᏍᎩᎡᎸ ᎤᎫᏴᎡᏗ ᎨᏎᏍᏗ ᎤᎾᏝᎢ ᎾᏍᎩ.
ᎢᏳᏃ ᏯᏥᏓᎦᎸᎢᏒ, ᎿᏉ ᎤᏃᎯᏍᏗ ᎨᏎᏍᏗ ᎧᏃᎲᏍᎩ ᎢᏳᎵᏍᏙᏗ, ᎾᏍᎩᏃ ᎥᏝ ᎤᎫᏴᏗ ᏱᎨᏎᏍᏗ ᎾᏍᎩ ᎠᏥᏓᎦᎸᎢᏒᎯ.
ᎢᏳ ᎠᎴ ᎩᎶ ᎪᎱᏍᏗ ᏳᏙᎸᎡᎸ ᎾᎥ ᎢᏳᎾᏓᎳ, ᏯᏥᎸᏃ, ᎠᎴ ᏳᎵᏬᏨ, ᎤᎾᏝᎢᏃ ᎤᎦᏔᎲᎾ ᏱᎩ, ᎠᏎ ᎤᎩᏴᏗ ᎨᏎᏍᏗ.
ᎢᏳᏍᎩᏂ ᎤᎾᏝᎢ ᏯᎦᏔᎭ, ᎥᏝ ᎤᎫᏴᏗ ᏱᎨᏎᏍᏗ; ᎢᏳᏃ ᎤᎫᏴᏗ ᏱᎩ ᎤᏙᎳᏒᎢ, ᎤᏙᎳᏒᏉ ᎤᎫᏴᏗ ᎨᏎᏍᏗ.
ᎢᏳᏃ ᎩᎶ ᎠᏍᎦᏯ ᏳᏂᎳᏕᎸ ᎠᏛ ᎩᎶ ᏂᏚᎾᏓᏁᎸᎾ ᏧᎾᏨᏍᏗᏱ, ᎠᎴ ᏱᏚᎾᏄᏏᏅ, ᎿᏉ ᎠᏎ ᎤᏩᎯᏍᏗ ᎨᏎᏍᏗ ᎤᏓᎵᎢ ᎢᏳᎵᏍᏙᏗᏱ.
ᎢᏳᏃ ᎤᏙᏓ ᎤᎵᏂᎩᏛ ᏳᎨᏳᎲᏍᎦ ᎤᏪᎧᏁᏗᏱ, ᎤᎫᏴᏗ ᎨᏎᏍᏗ ᎠᏕᎸ ᎢᎦᎢ ᎨᎦᎫᏴᏗ ᎨᏒ ᎠᎾᏛ.
ᏞᏍᏗ ᎤᏁᎳᎩ ᎬᏁᏍᏗ ᏤᎵᏍᏗ ᏱᎨᏎᏍᏗ ᎠᎨᏴ ᎠᏙᏂᏍᎩ.
ᎩᎶ ᎦᎾᏝᎢ ᎠᏐᏢᎢᏍᏗᏍᎨᏍᏗ, ᎠᏎ ᎤᏲᎱᎯᏍᏗ ᎨᏎᏍᏗ.
ᎩᎶ ᏅᏩᏓᎴ ᎤᏁᎳᏅᎯ ᎠᏥᎸ ᎢᎨᎴᎮᏍᏗ, ᏱᎰᏩᏉ ᎤᏩᏒ, ᎾᏍᎩ ᎠᏎ ᎠᏥᏛᏙᏗ ᎨᏎᏍᏗ.
ᏞᏍᏗ ᏱᏯᏕᏯᏙᏗᏍᎨᏍᏗ ᎠᎴ ᎠᎩᎵᏯ ᏱᏂᏴᎾᏕᎨᏍᏗ ᎡᏙᎯ; ᏂᎯᏰᏃ ᎢᏤᏙᎯᏉ ᎨᏒᎩ ᎢᏥᏡᏱ.
ᏞᏍᏗ ᎠᎩᎵᏯ ᏱᏁᏨᎾᏕᎨᏍᏗ ᎩᎶ ᎤᏬᏑᎶᏨᎯ, ᎠᎴ ᎤᏓᏂᏯᏛ.
ᎢᏳᏃ ᎢᎯᎩᎵᏲᎢᏍᏔᏅᎭ ᏂᎦᎥᏉ ᎢᎦᎯᏴᏁᏗ ᎨᏒᎢ, ᎠᏴᏃ ᎠᏆᎵᏍᏓᏁᎸᎭ, ᎠᏎ ᏥᏯᏛᎦᏁᏗ ᎨᏎᏍᏗ ᎤᎵᏍᏛᎢ:
ᎠᎩᏔᎳᏬᏍᎬᏃ ᎤᏗᎴᎲᎯᏍᏗ ᎨᏎᏍᏗ, ᎠᎴ ᎢᏨᎢᏍᏗ ᎨᏎᏍᏗ ᎠᏰᎳᏍᏗ ᎦᏅᎯᏛ ᎬᏗ: ᏗᏣᏓᎵᎢᏃ ᏧᏃᏑᎶᏨᎯ ᎨᏎᏍᏗ, ᏗᏤᏥᏃ ᎤᎾᏓᏂᏯᏛ.
ᎢᏳᏃ ᎠᏕᎸ ᏕᎯᏯᏙᎳᏍᏗᏍᎨᏍᏗ ᎩᎶ ᏗᏆᏤᎵ ᎨᏒ ᏴᏫ ᎾᎥ ᎢᏣᏓᎳ, ᎤᏲ ᎢᏳᏛᎿᏕᎩ, ᎥᏞᏍᏗ ᎧᏁᏉᎩ ᎠᏕᎸ ᏗᏓᏙᎳᏍᏗᏍᎩ ᏥᎩ ᎢᏣᏍᏗ ᏱᎨᏎᏍᏗ, ᎥᏞᏍᏗ ᎧᏁᏉᎩ ᎤᎫᏴᏗ ᎢᎯᏴᏁᏗ ᏱᎨᏎᏍᏗ.
ᎢᏳᏃ ᎾᎥ ᎢᏗᏍᏓᏓᎳ ᎤᏄᏬ ᏱᏣᎦᏘᏗᏍᏓᏁᎸ, ᎠᏎ ᏅᏙᏉ ᏭᏕᎵᎨᏍᏗ ᎯᏅᏁᏗ ᎢᎨᏎᏍᏗ.
ᎾᏍᎩᏃ ᎤᏩᏒᎯᏳ ᎤᏄᏬᏍᏗ; : ᎤᏁᎦᎸ ᎤᏄᏬᏍᏗ; ᎦᏙ ᏛᏚᏢᏔᏂ ᎦᎸᏅᎭ? ᎯᎠᏃ ᏅᏓᎦᎵᏍᏔᏂ, ᎾᏍᎩ ᎠᏆᎵᏍᏓᏁᎸ ᏓᎦᏛᎦᏂ;ᎠᏆᏓᏙᎵᏣᏘᏨᏰᏃ.
ᎥᏞᏍᏗ ᏱᏐᏢᏍᏗᏍᎨᏍᏗ ᎤᏁᎳᏅᎯ, ᎠᎴ ᏞᏍᏗ ᎯᏍᎩᏅᏛᎩ ᏄᎬᏫᏳᏌᏕᎩ ᏗᏣᏤᎵ ᏴᏫ ᎤᎾᏤᎵᎦ.
ᎥᏞᏍᏗ ᏣᏙᎯᏗᏍᏗ ᏱᎨᏎᏍᏗ ᏣᎵᏍᎪᎸᏙᏗᏱ ᎢᎬᏱ ᏨᏂᏎᎸᎯ ᏣᏛᎯᏎᎸᏅᎢ, ᎠᎴ ᏣᏤᎵ ᎦᏨᏩᏍᏔᏅᎯ ᎨᏒᎢ; ᎠᏂᏍᎦᏯ ᏗᏤᏥ ᎨᏒ ᎢᎬᏱ ᎡᎯ ᏍᎩᎧᏁᏗ ᎨᏎᏍᏗ.
ᎾᏍᎩᏯ ᎾᏍᏉ ᎢᏛᏁᏗ ᎨᏎᏍᏗ ᏩᎦ, ᎠᎴ ᎠᏫ, ᎦᎵᏉᎩ ᎢᎦ ᎤᏥ ᎤᏍᏓᏩᏗᏓᏍᏗ ᎨᏎᏍᏗ; ᏧᏁᎵᏁᏃ ᎢᎦ ᏍᎩᎧᏁᏗ ᎨᏎᏍᏗ.
ᎢᏣᏓᏓᎴᎢ ᏗᏆᏤᎵ ᎢᏥᏍᎦᏯ ᎨᏎᏍᏗ; ᎥᏝ ᎢᏥᎩᏍᏗ ᏱᎨᏎᏍᏗ ᎤᏫᏯ ᎪᎱᏍᏗ ᎤᏂᎸᎯ ᎢᎾᎨᎢ; ᎩᎵ ᏗᏣᏗᏁᏗ ᎨᏎᏍᏗ.
ᏞᏍᏗ ᎦᏰᎪᎩ ᎧᏃᎮᏛ ᏣᏃᎮᎸᎩ; ᏞᏍᏗ ᎠᏍᎦᎾ ᎯᏯᎵᎪᏁᎸᎩ, ᏂᏚᏳᎪᏛᎾ ᎯᏃᎮᏍᎩ ᎢᏣᎵᏍᏙᏗᏱ.
ᏞᏍᏗ ᎤᏂᏣᏘ ᏘᏍᏓᏩᏛᏒᎩ ᎤᏲ ᏗᏣᎸᏫᏍᏓᏁᏗᏱ; ᏞᏍᏗ ᎠᎴ ᎯᏬᏂᏍᎬ ᏣᎪᎸᏒᎩ ᏘᏍᏓᏩᏛᏒᎩ ᎤᏂᏣᏘ ᏗᎫᎪᏙᏗᏱ ᎯᏲᏍᏙᏗᏍᎬᎢ.
ᏞᏍᏗ ᎠᎴ ᎤᏲ ᎢᏳᏛᎿᏕᎩ ᎠᏍᎦᏯ ᎯᎸᏉᏔᏅᎩ ᏄᏍᏛ ᎠᏓᏰᎢᎵ ᏙᎲᎢ.
ᎢᏳᏃ ᏣᏍᎦᎩ ᎤᏤᎵ ᏩᎦ ᎠᎴ ᏐᏈᎵ-ᏗᎦᎵᎠᏅᎯᏛ ᎤᎵᏘᏏᏗᏒ ᏱᏗᏯᏠᏒ, ᎠᏎ ᎯᏯᏘᏃᎮᏗ ᎢᎨᏎᏍᏗ.
ᎢᏳᏃ ᏐᏈᎵ-ᏗᎦᎵᎠᏅᎯᏛ ᏣᏍᎦᎩ ᎤᏤᎵᎦ ᏱᎪᎥ ᏱᎦᏅ ᎬᏩᎵᏐᏈᎵ, ᎠᎴ ᏂᏣᏚᎵᏍᎬᎾ ᏱᎩ ᎯᏍᏕᎸᏗᏱ; ᎠᏎ ᎯᏍᏕᎸᏗ ᎨᏎᏍᏗ.
ᎥᏞᏍᏗ ᎯᎪᎸᎡᏗ ᏱᎨᏎᏍᏗ ᏓᎫᎪᏓᏁᎲ ᎤᏲ ᎢᏳᏛᎿᏕᎩ ᏣᏤᎵᎦ, ᎾᏍᎩ ᏓᎵᏰᎢᎵ ᏙᎲᎢ.
ᎢᏅᎯᏳ ᏂᏣᏛᎿᏕᎨᏍᏗ . ᎪᎱᏍᏗ ᎦᏰᎪᎩ ᎠᎵᏰᎢᎵᏙᎲᎢᎶᏫ ᏄᏍᎦᏅᏨᎾᏃ ᎠᎴ ᎤᏓᏅᏘ ᏞᏍᏗ ᏗᏥᎸᎩ; ᎥᏝᏰᏃ ᏴᎦᏥᏳᏓᎳᎩ ᎤᏍᎦᏅᏨᎯ.
ᎥᏝ ᎠᎴ ᏗᏣᏓᏂᎸᎢᏍᏗ ᏱᎨᏎᏍᏗ ᎪᎱᏍᏗ ᎡᏣᏁᎲᎢ; ᎠᏓᏁᏗᏰᏃ ᏚᏂᎨᏫᏗᎭ ᎠᏂᎪᏩᏘᏍᎩ, ᎠᎴ ᏓᎴᎾᏍᏗ ᎠᏂᏟᏂᏩᎬ ᏚᏳᎪᏛ ᎢᏯᎾᏛᏁᎯ.
ᎠᎴ ᎾᏍᏉ ᎡᏙᎯ ᏞᏍᏗ ᎠᏍᏓᏯ ᏱᏁᏨᎾᏕᎨᏍᏗ; ᎢᏥᎦᏔᎭᏰᏃ ᏄᏍᏛ ᎤᏓᏅᏛ ᎡᏙᎯ, ᎢᏤᏙᎯᏰᏃ ᎾᏍᏉ ᎨᏒᎩ ᎢᏥᏈᏱ.
ᎠᎴ ᏑᏓᎵ ᏧᏕᏘᏴᏛ ᎢᏥᏫᏒᏗ ᎨᏎᏍᏗ ᏕᏥᎶᎨᏒᎢ, ᎠᎴ ᎢᏥᏟᏐᏗ ᎨᏎᏍᏗ ᎢᏣᏛᎯᏎᎸᎢ.
ᎦᎵᏉᎩᏁᏍᎩᏂ ᎤᏕᏘᏴᏌᏗᏒ ᎤᏯᏪᏐᎸᏍᏗ ᎨᏎᏍᏗ, ᎠᎴ ᏙᏉ ᏄᏍᏕᏍᏗ; ᎾᏍᎩ ᎤᏲ ᎢᏳᎾᏛᎿᏕᎩ ᏗᏣᏤᎵ ᏴᏫ ᎬᏩᎾᎵᏍᏓᏴᏗ ᏱᎩ; ᎾᏍᎩᏃ ᎤᏂᏃᎯᏴᎯ ᏠᎨᏏ ᎠᏁᎯ ᎦᎾᏝᎢ ᎤᏂᎩᏍᏗ ᎨᏎᏍᏗ. ᎾᏍᎩᏯ ᎾᏍᏉ ᎢᏗᏨᏁᏗ ᎨᏎᏍᏗ ᏖᎸᎳᏗ ᏕᏣᏫᏒᎢ, ᎠᎴ ᎣᎵᏩ ᏕᏣᏫᏒᎢ.
ᏑᏓᎵ ᎢᎦ ᏗᏣᎸᏫᏍᏓᏁᏗ ᎨᏎᏍᏗ ᎾᏍᎩ ᎢᏣᏛᏁᏗ ᎨᏒᎢ, ᎦᎵᏉᎩᏁᏃ ᎢᎦ ᏣᏣᏪᏐᎸᏍᏙᏗ ᎨᏎᏍᏗ; ᎾᏍᎩ ᏩᎦ ᏣᏤᎵᎦ ᎠᎴ ᏐᏈᎵ-ᏗᎦᎵᎠᏅᎯᏛ ᏯᎾᏣᏪᏐᎸᏍᏓ, ᎠᎴ ᎠᎨᏴ ᎯᏅᏏᏓᏍᏗ ᎤᏪᏥ ᎠᎴ ᎡᏙᎯ Ꮩ ᏯᏁᏛ.
ᎠᎴ ᏂᎦᏛ ᏧᏓᎴᏅᏛ ᎯᎠ ᏥᏂᏨᏪᏏ, ᎢᏣᏓᏯᏫᏍᎨᏍᏗ; ᎠᎴ ᏞᏍᏗ ᏱᏗᏥᏯᏅᎮᏍᏗ ᏚᎾᏙᎥ ᏅᏩᎾᏓᎴ ᎤᎾᏁᎳᏅᎯ, ᎠᎴ ᏞᏍᏗ ᎢᏥᎰᎵ ᎢᏥᏁᎬ ᏰᏣᏛᎦᏁᎴᏍᏗ.
ᏑᏕᏘᏴᏛ ᎨᏒ ᏦᎢ ᎢᏥᏍᏆᏂᎪᏙᏗ ᎨᏎᏍᏗ ᏗᎵᏍᏓᏴᏗᏱ ᎨᏒᎢ.
ᎢᏥᏍᏆᏂᎪᏙᏗ ᎨᏎᏍᏗ ᎾᎪᏔᏅᎾ ᎦᏚ ᎠᎩᏍᏗ ᎨᏒᎢ (ᎾᎪᏔᏅᎯ ᎦᏚ ᎦᎵᏉᎩ ᎢᎦ ᎢᏥᎩᏍᏗ ᎨᏎᏍᏗ, ᎾᏍᎩᏯ ᏂᏨᏪᏎᎸᎢ, ᎾᎯᏳ ᎠᏎᎸᎯ ᎨᏒ ᎡᏈᏈ ᎧᎸᎢ; ᎾᎯᏳᏰᏃ ᏓᏣᏄᎪᏨᎩ ᎢᏥᏡᏱ; ᏞᏍᏗ ᎠᎴ ᎩᎶ ᎠᏒᎭ ᎢᎬᏱᏗᏢ ᏯᎩᎷᏤᎴᏍᏗ;)
ᎠᎴ ᎠᏍᎫᏕᏍᏗᏱ ᎨᏒ ᏗᎵᏍᏓᏴᏗᏱ, ᎢᎬᏱ ᏣᎾᏄᎪᏤᎸᎯ ᏕᏣᎸᏫᏍᏓᏁᎸᎢ, ᎾᏍᎩ ᏣᏫᏒᏅ ᏠᎨᏏ; ᎠᎴ ᏗᎵᏍᏓᏴᏗᏱ ᎾᎯᏳ ᎦᏟᏐᏗ ᎨᏒᎢ, ᎤᏕᏗᏴᏌᏗᏒ ᎦᎶᏐᎲᏍᎬᎢ, ᎾᎯᏳ ᎯᏟᏏᏍᎬ ᏕᏣᎸᏫᏍᏓᏁᎸ ᏠᎨᏏ ᏘᏴᏍᏗᏍᎨᏍᏗ.
ᏑᏕᏘᏴᏛ ᎨᏒ ᏂᎦᏛ ᎠᏂᏍᎦᏯ ᏗᏣᏤᎵᎦ ᏦᎢ ᎢᏳᏂᎷᏤᏗ ᎨᏎᏍᏗ ᎢᎬᏱᏗᏢ ᎤᎬᏫᏳᎯ ᏱᎰᏩ.
ᎠᏆᏤᎵ ᎠᎵᏍᎪᎸᏙᏗ ᎨᏒ ᎤᎩᎬ ᎢᏣᎵᏍᎪᎸᏗᏍᎬ ᏞᏍᏗ ᎪᎱᏍᏗ ᎠᎪᏔᏅᎯ ᎢᏣᏠᏯᏍᏙᏗ ᏱᎨᏎᏍᏗ; ᏞᏍᏗ ᎠᎴ ᎠᏆᏤᎵ ᎠᎵᏍᎪᎸᏙᏗ ᎨᏒ ᎤᎪᎢ ᎠᎯᏯᏍᏗ ᏱᎨᏎᏍᏗ ᏑᎾᎴ ᎢᏴᏛ.
ᎢᎬᏱ ᎤᎦᏛᎾᏨᎯ ᎦᏙᎯ ᏣᎾᏄᎪᏫᏎᎸᎯ ᏣᏲᎯᏍᏗ ᎨᏎᏍᏗ ᎠᏓᏁᎸ ᏱᎰᏩ ᏣᏁᎳᏅᎯ ᎤᏤᎵᎦ. ᎥᏞᏍᏗ ᎠᎭᏄᎸᎯ ᎠᎩᎾ [ᎤᏫᏯ] ᎤᏥ ᎤᏅᏗᏱ ᏧᏅᎩ.
ᎬᏂᏳᏉ, ᏥᏅᎵ ᏗᎧᎿᏩᏗᏙᎯ ᎢᎬᏱᏗᏢ ᏂᏣᏛᏅᎢ, ᏣᏍᏆᏂᎪᏙᏗᏱ ᏫᎦᏛᎢ, ᎠᎴ ᏫᏣᏘᏃᎯᏍᏗᏱ ᎾᎿ ᎠᏆᏛᏅᎢᏍᏔᏅᎢ.
ᎡᏣᎦᏌᏯᏍᏕᏍᏗ ᎾᏍᎩ, ᎠᎴ ᎢᏣᏛᏓᏍᏗᏍᎨᏍᏗ ᎧᏁᎬᎢ, ᏞᏍᏗ ᎡᏥᎾᎸᏍᏔᏅᎩ; ᎥᏝᏰᏃ ᏴᎨᏥᎲᏏ ᎢᏥᏍᎦᏅᏨᎢ; ᏓᏆᏙᎥᏰᏃ ᎤᏯᎠ.
ᎢᏳᏃ ᎤᏙᎯᏳᎯ ᎢᏣᏛᏓᏍᏗᏍᎨᏍᏗ ᎧᏁᎬᎢ, ᎠᎴ ᏂᎦᏛ ᏂᏥᏪᏍᎬ ᏂᏣᏛᏁᎮᏍᏗ, ᎿᏉ ᎦᏥᏍᎦᎩ ᎨᏎᏍᏗ ᎨᏣᏍᎦᎩ, ᎠᎴ ᎦᏥᏯᏈᏗᏍᎩ ᎨᏎᏍᏗ ᎨᏣᏡᏗᏍᎩ.
ᎠᏆᏤᎵᏰᏃ ᏗᎧᎿᏩᏗᏙᎯ ᎢᎬᏱ ᏓᏤᏅᎡᎵ, ᎠᎴ ᏮᏓᏣᏘᏃᎵ ᎠᏁᎲ ᎠᏂᎡᎼᏂ, ᎠᎴ ᎠᏂᎯᏗ, ᎠᎴ ᎠᏁᏇᎵᏥ, ᎠᎴ ᎠᏂᎨᎾᏂ, ᎠᎴ ᎠᏂᎯᏫ, ᎠᎴ ᎠᏂᏥᏊᏏ, ᎠᎴ ᏓᎦᏥᏛᏔᏂ.
ᎥᏞᏍᏗ ᎡᎳᏗ ᎢᏔᏛᏁᏗ ᏱᎨᏎᏍᏗ ᎾᏍᎩ ᏧᎾᏁᎳᏅᎯ, ᎠᎴ ᏞᏍᏗ ᏱᏔᏓᏙᎵᏍᏓᏁᎴᏍᏗ, ᎠᎴ ᎾᎾᏛᏁᎲ ᏞᏍᏗ. ᎾᏍᎩ ᏱᏂᏣᏛᎴᏍᏗ; ᏕᎯᏛᏔᏅᎭᏍᎩᏂ, ᎠᎴ ᏕᎯᏍᏆᏒᎭ ᏧᎾᏤᎵ ᎤᏁᎳᏅᎯ ᏗᏟᏩᏍᏔᏅᎯ.
ᏱᎰᏩᏃ ᎢᏣᏁᎳᏅᎯ ᏤᏣᏁᎶᏙᏗ ᎨᏎᏍᏗ, ᎾᏍᎩᏃ ᎣᏍᏛ ᏅᏓᏣᏛᏁᎵ ᎢᏣᏤᎵ ᎦᏚ ᎨᏒᎢ, ᎠᎴ ᎢᏣᏤᎵ ᎠᎹ ᎨᏒᎢ, ᎠᎴ ᎥᏳᎩ ᎠᎩᎲᏍᏗ ᎨᏎᏍᏗ ᎾᎿ ᎠᏰᎵ ᏂᏣᏛᏅᎢ.
ᎠᎴ ᎥᏝ ᎪᎱᏍᏗ ᎤᎶᎢᏎᏗ ᏱᎨᏎᏍᏗ ᎦᏁᎵᏒᎢ, ᎠᎴ ᏂᏓᏅᎥᏍᎬᎾ ᏱᎨᏎᏍᏗ ᎢᏣᏤᎵᎪᎯ; ᎢᎪᎯᏛ ᏣᎴᏂᏓᏍᏗ ᎨᏒ ᎬᎧᎵᎴᏗ ᎨᏎᏍᏗ.
ᎥᎩᎾᏰᎯᏍᏗ ᎨᏒ ᎢᎬᏱ ᏤᏅᎡᏗ ᎨᏎᏍᏗ, ᎠᎴ ᎦᏥᏛᏙᏗ ᎨᏎᏍᏗ ᏂᎦᏛ ᏴᏫ ᎾᏍᎩ ᏫᎩᎷᏤᏗ ᎨᏒᎢ; ᏂᎦᏗᏨᏃ ᎨᏣᏍᎦᎩ ᎨᏣᏐᎭᏛᎡᏗ ᎨᏎᏍᏗ.
ᎠᎴ ᏎᏩᏓ ᎦᏥᏅᏍᏗ ᎨᏎᏍᏗ ᎢᎬᏱ. ᎭᎢᏒᎢ, ᎾᏍᎩ ᏓᎬᏩᏂᎨᎯᏙᎵ ᎠᏂᎯᏫ, ᎠᎴ ᎠᏂᎨᎾᏂ, ᎠᎴ ᎠᏂᎯᏗ ᎢᎬᏱᏗᏢ ᏂᏣᏛᎿᏗᏒᎢ.
ᎥᏝ ᏑᏕᏘᏴᏛ ᎨᏒ ᎦᏥᎨᎯᏓᏍᏗ ᏱᎨᏎᏍᏗ ᎢᎬᏱᏗᏢ ᏂᏣᏛᏅᎢ; ᏅᏛᏰᏃ ᏱᏅᎦᎵᏍᏓ ᎦᏙᎯ, ᎠᎴ ᎢᎾᎨ ᎠᏁᎯ ᏱᎨᏥᎪᏙᎯᏏ.
ᎢᎸᏍᎩᏉ ᎢᏳᏂᏨᏛ ᎦᏥᎨᎯᏓᏍᏗ ᎨᏎᏍᏗ ᎢᎬᏱᏗᏢ ᏂᏣᏛᏅᎢ, ᎬᏂ ᎯᎪᏙᏒᎭ, ᎠᎴ ᏣᏤᎵ ᏂᎦᎵᏍᏔᏅᎭ ᎾᏍᎩ ᏚᏙᎯ.
ᎠᎴ ᏓᎬᏯᏟᎡᎵ ᏂᎬᎾᏛ ᏣᏤᎵᎦ ᎨᏒᎢ, ᎠᎹ ᎩᎦᎨᏍᏛᏱ ᏅᏓᏳᏓᎴᏅᏛ, ᎠᎺᏉᎯᏃ ᎠᏂᏈᎵᏍᏗ ᎤᎾᏤᎵᎦ ᏫᎦᎷᎩ, ᎠᎴ ᎢᎾᎨ ᎤᏓᎴᏅᏛ ᎡᏉᏂ ᏫᎦᎷᎩ; ᏙᏓᏨᏲᎯᏎᎵᏰᏃ ᎾᎿ ᎦᏙᎯ ᏗᏁᎯ; ᏘᎨᎯᏓᏍᏗᏃ ᎨᏎᏍᏗ ᎢᎬᏱᏗᏢ ᏂᏣᏛᏅᎢ.
ᎥᏞᏍᏗ ᎧᏃᎮᏛ ᏗᏣᏠᎯᏍᏙᏗ ᏱᎨᏎᏍᏗ ᎾᏍᎩ, ᎠᎴ ᎾᏍᎩ ᏧᎾᏤᎵ ᎤᏁᎳᏅᎯ ᏧᏂᏰᎸᎯ.
ᎥᏞᏍᏗ ᎢᏣᏤᎵᎪᎯ ᎦᏙᎯ ᎤᎾᏕᏗ ᏱᎨᏎᏍᏗ. ᎾᏍᎩᏰᏃ ᏱᎾᏅᏂᏒ ᏍᎩᏍᎦᏅᏤᏗ ᏱᏅᏚᎵᏍᏓ; ᎢᏳᏰᏃ ᎾᏍᎩ ᏧᎾᏁᎳᏅᎯ ᏱᏗᏣᏓᏙᎵᏍᏓᏁᎭ ᎠᏎ ᎢᏥᏌᏛᎲᏍᎩ ᎨᏎᏍᏗ.
ᎯᎠᏃ ᏄᏪᏎᎸᎩ ᎼᏏ, ᎡᏣᎩᎳᏩ ᏱᎰᏩ ᎡᏥᎷᏥ, ᏂᎯ, ᎠᎴ ᎡᎳᏂ, ᏁᏓᏈ, ᎠᎴ ᎡᏆᏳ, ᎠᎴ ᎦᎵᏆᏍᎪᎯ ᎢᏯᏂᏛ ᏧᎾᏛᏐᏅᎯ ᎢᏏᎵ ᏧᎾᏤᎵᎦ: ᎠᎴ Ꭸ ᎢᏴᏛ ᏗᏣᏓᏙᎵᏍᏔᏅᎭ.
ᎼᏏᏃ ᎤᏩᏒ ᎾᎥ ᎦᎷᏨᎭ ᏱᎰᏩ ᏄᏛᏅᎢ; ᎾᏍᎩᏍᎩᏂ ᏞᏍᏗ ᎾᎥ ᎤᏂᎷᏨᎩ, ᏞᏍᏗ ᎠᎴ ᏴᏫ ᎤᎾᎩᎳᏫᏒᎩ ᎬᏩᏍᏓᏩᏛᏒᎩ.
ᎼᏏᏃ ᎤᎷᏨᎩ ᎠᎴ ᏚᏃᏁᎸᎩ ᏴᏫ ᏂᎦᏛ ᏄᏪᏒ ᏱᎰᏩ, ᎠᎴ ᏂᎦᏛ ᏗᎧᎿᏩᏛᏍᏗ; ᏂᏚᏛᏃ ᏴᏫ ᏌᏉ ᎢᎦᎦᏛ ᎤᏂᏁᏨᎩ, ᎠᎴ ᎯᎠ ᏄᏂᏪᏒᎩ, ᏂᎦᏛ ᏄᏪᏒ ᎤᏁᏨ ᏱᎰᏩ ᎾᏍᎩ ᏅᏓᏲᏣᏛᏁᎵ. .
ᎼᏏᏃ ᎤᏬᏪᎳᏅᎩ ᏂᎦᏛ ᏄᏪᏒ ᏱᎰᏩ, ᎠᎴ ᏑᎾᎴᎢ ᎤᏗᏛᎲᎩ, ᎠᎴ ᎠᏥᎸᎨᎳᏍᏗᏱ ᎤᏬᏢᏅᎩ ᎠᎦᏐᎠᏏᎯᎲᎢ, ᎠᎴ ᏔᎳᏚ ᏗᎦᎫᏍᏛᏗ, ᎾᏍᎩᏯ ᏔᎳᏚ ᎾᏂᎳᏍᏓᎸ ᎢᏏᎵ.
ᏚᏅᏒᎩᏃ ᎠᏂᏫᏅ ᎢᏏᎵ ᏧᏪᏥ ᎤᏂᏠᏱ, ᎾᏍᎩ ᎤᎾᎵᏍᎪᎸᏔᏅᎩ ᎠᏥᎸᎨᎳᏍᏗ, ᎠᎴ ᎤᎾᎵᏍᎪᎸᏔᏅᎩ ᏅᏩᏙᎯᏇᏛ ᎠᏓᏁᎯ ᎠᎵᏍᎪᎸᏙᏗ ᎨᏒᎢ, ᎾᏍᎩ ᏩᎦ ᏚᎾᎵᏍᎪᎸᏓᏁᎸᎩ ᏱᎰᏩ.
ᎼᏏᏃ ᎠᏰᎵ ᎢᏴᏛ ᎤᏁᎩᏒᎩ ᎩᎬ ᎠᎴ ᏗᏕᎵᏙ ᏚᏟᏍᏔᏅᎩ; ᎠᏰᎵᏃ ᎢᏴᏛ ᎤᏍᏚᏟᏍᏔᏅᎩ ᎠᏥᎸᎨᎳᏍᏗᏱ.
ᎪᏪᎵᏃ ᎤᏁᏒᎩ ᎧᏃᎮᏛ ᏓᏠᎯᏍᏛ ᎪᏯᎸᎢ, ᎠᎴ ᎤᎪᎵᏰᎥᎩ ᎤᎾᏛᏓᏍᏛ ᏴᏫ; ᎠᎴ ᎯᎠ ᏄᏂᏪᏒᎩ, ᏂᎦᏛ ᏱᎰᏩ ᏄᏪᏒ ᏅᏓᏲᏣᏛᏁᎵ, ᎠᎴ ᎣᎪᎯᏳᎯᏍᏗᏅ ᎨᏎᏍᏗ.
ᎼᏏᏃ ᎩᎬ ᎤᏁᎩᏒᎩ, ᎠᎴ ᏴᏫ ᏚᏍᏚᏢᎩ, ᎠᎴ ᎯᎠ ᏄᏪᏒᎩ, ᎬᏂᏳᏉ ᎧᏃᎮᏛ ᏓᏠᎯᏍᏛ ᎩᎬ ᎯᎠ, ᎾᏍᎩ ᏱᎰᏩ ᏥᏕᏣᏠᎯᏍᏔᏅ ᎾᏍᎩ ᏂᎦᏛ ᎯᎠ ᎧᏃᎮᏛ ᎤᎬᏩᎵ.
ᎤᎿᎷᏒᎩᏃ ᎼᏏ, ᎠᎴ ᎡᎳᏂ, ᏁᏓᏈ, ᎠᎴ ᎡᏆᏳ, ᎠᎴ ᎦᎵᏆᏍᎪᎯ ᎢᏯᏂᏛ ᏧᎾᏛᏐᏅᎯ ᎢᏏᎵ ᏧᎾᏤᎵᎦ.
ᎤᏂᎪᎲᎩᏃ ᎤᏁᎳᏅᎯ ᎢᏏᎵ ᎤᏤᎵᎦ, ᏚᎳᏍᎬᏃ ᏣᏲᏓᏝᎰ ᎾᏍᎩᏯ ᎨᏒᎩ ᏧᎸᎾᏛ ᏌᏆᏯᏅᏯ ᎾᏍᎩᏯᎢ, ᎠᎴ ᎦᎸᎶ ᎤᏩᏒ ᏄᏍᏛ ᏗᎬᏩᎸᏌᏛ ᎨᏒᎢ.
ᎨᏥᎸᏉᏗᏃ ᎢᏏᎵ ᏧᏪᏥ ᏧᎾᏤᎵᎦ ᎥᏝ ᏱᏚᏏᏔᏕᎢ;, ᎾᏍᏉ ᎤᏂᎪᎲᎩ ᎤᏁᎳᏅᎯ, ᎠᎴ ᎤᎾᎵᏍᏓᏴᏅᎩ ᎠᎴ ᎤᎾᏗᏔᎲᎩ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎡᎭᎩᎳᏩ ᏍᎩᎷᏥ ᎠᏂ ᎣᏓᎸᎢ, ᎠᏂᏃ ᎮᏙᎮᏍᏗ, ᏙᏓᎬᏁᎵᏃ ᏗᏯᏖᏅ ᏅᏯ, ᎠᎴ ᏗᎧᎿᏩᏛᏍᏗ ᎠᎴ ᎤᎵᏁᏨᎢ ᎾᏍᎩ ᏗᏉᏪᎳᏅᎯ, ᎾᏍᎩ ᏗᎩᏰᏲᏗ.
ᎼᏏᏃ ᏚᎴᏅᎩ, ᎠᎴ ᎾᏍᏉ ᎤᏍᏕᎸᎯᏙᎯ ᏦᏑᏫ, ᎼᏏᏃ ᎤᎿᎷᏒᎩ ᎣᏓᎸ ᎤᏁᎳᏅᎯ ᎤᏤᎵᎦ.
ᎯᎠᏃ ᏂᏚᏪᏎᎸᎩ ᏧᎾᏛᏐᏅᎯ, ᏍᎩᎦᏘᏰᏍᏗ ᎠᏂ, ᎬᏂ ᏔᎵᏁ ᎢᏨᎷᎮᎸᎩ; ᎬᏂᏳᏃ, ᎡᎳᏂ ᎠᎴ ᎭᎵ ᎨᏤᎳᏗᏙᎭ; ᎢᏳᏃ ᎩᎶ ᎤᏓᏰᎢᎵᏓᏍᏗ ᎤᎮᏍᏗ, ᎾᏍᎩ ᏓᏂᎷᏤᎮᏍᏗ.
ᎼᏏᏃ ᎤᎿᎷᏒᎩ ᎣᏓᎸᎢ, ᎤᎶᎩᎸᏃ ᎤᏭᏢᏔᏅᎩ ᎣᏓᎸᎢ.
ᏚᎸᏌᏛᏃ ᏱᎰᏩ ᏌᎾᏱ ᎣᏓᎸ ᎤᎴᏫᏍᏔᏅᎩ, ᎤᎶᎩᎸᏃ ᎤᏭᏢᏅᎩ ᏑᏓᎵ ᏧᏒᎯᏛ; ᎦᎵᏉᎩᏁᏃ ᎢᎦ ᎼᏏ ᎤᎵᏍᏔᏁᎸᎩ ᎤᎶᎩᎸ ᎠᏰᎵ ᏓᏳᏓᎴᏅᎩ.
ᏗᎧᏃᏗᏱᏃ ᏱᎰᏩ ᏚᎸᏌᏛᎢ ᎠᏥᎸ ᎠᏒᎲᏍᎩ ᎾᏍᎩᏯ ᎨᏒᎩ ᎣᏓᎸ ᎦᎸᎳᏗ ᎾᏍᎩ ᎢᏏᎵ ᏧᏪᏥ ᏓᏂᎧᏅᎢ.
ᎼᏏᏃ ᎤᎶᎩᎸ ᎠᏰᎵ ᏭᎶᏒᎩ, ᎠᎴ ᎤᎾᎷᏒᎩ ᎣᏓᎸᎢ; ᎼᏏᏃ ᎤᎩᎸᎩ ᎣᏓᎸ ᏅᎦᏍᎪᎯ ᎢᎦ ᎠᎴ ᏅᎦᏍᎪᎯ ᏧᏒᎯᏛ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏎᎸᎩ,
ᎩᏁᏥ ᎢᏏᎵ ᏧᏪᏥ ᎠᎵᏍᎪᎸᏙᏗ ᎬᎩᏲᎮᏗᏱ; ᎾᏂᎥ ᎤᏂᎾᏫ ᎤᏂᏅᏫᏍᏗᏍᎩ ᎤᏂᏗᏱ ᏗᏍᏗᏓᏂᎸᏤᏗ ᎨᏎᏍᏗ ᎠᏆᏤᎵ ᎠᎵᏍᎪᎸᏙᏗ.
ᎯᎠᏃ ᎾᏍᎩ ᏄᏍᏕᏍᏗ ᎠᎵᏍᎪᎸᏙᏗ ᏗᏍᏓᏓᏂᎸᏤᏗ ᎨᏎᏍᏗ; ᎠᏕᎸ ᏓᎶᏂᎨ ᎠᎴ ᎠᏕᏄ. ᎤᏁᎬ, ᎠᎴ ᎥᎶᏱ,
ᎠᎴ ᏕᎭᎷᎨ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ, ᎠᎴ ᎠᎭᏄᎸᎯ ᎠᏫ ᎤᎩᏢ,
ᎤᏂᏃᏕᎾᏃ ᎦᏁᎦ ᏗᎩᎦᏏᎨᎢ, ᎠᎴ ᏓᎭᏏ ᎦᏁᎦ, ᎠᎴ ᎠᏓᎬᎿᏥᎨ,
ᎯᎢᏃ ᏗᏨᏍᏙᏗ ᏗᎪᏢᏗ, ᎦᏩᏒᎩ ᎠᏠᏁᏗ ᎪᏢᏗ, ᎠᎴ ᎤᎦᎾᏍᏛ ᎬᏙᏗ ᎪᏢᏗ;
ᎣᏂᎦ ᏅᏯ, ᎠᎴ ᏅᏯ ᎡᏉᏗ ᏗᎦᎪᏗ, ᎠᎴ ᎠᏓᏁᏣᏍᏚᎶᎩᎯ ᏗᎦᎪᏗ.
ᎠᎴ ᏫᎬᏆᏁᏍᎩᏏ ᎦᎸᏉᏗᏳ ᎠᏓᏁᎸ, ᎾᏍᎩ ᎠᏆᏕᏗᏱ ᎠᏁᎲᎢ.
ᎾᏍᎩᏯ ᎬᏂᎨᏒ ᏂᎬᏴᏁᎸᎢ, ᎾᏍᎩ ᏗᏟᎶᏍᏔᏅᎯ ᎦᎵᏦᏛᎢ, ᎠᎴ ᏗᏟᎶᏍᏔᏅᎯ ᏂᎦᏛ ᎪᎱᏍᏗ ᎬᏔᏂᏓᏍᏗ ᎾᎿᏂ, ᎾᏍᎩᏯ ᎢᏨᏁᏗ ᏦᏢᏗ ᎨᏎᏍᏗ.
ᎦᏁᏌᎢᏃ ᎤᏃᏢᏗ ᎨᏎᏍᏗ ᎠᏓᎬᎿᎨ ᎤᏃᏢᏙᏗ ᎨᏎᏍᏗ; ᏦᎢᏁ ᎠᏰᎵ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᎾᏯᏛᎡᏍᏗ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᏂᎦᏖᏍᏗ.
ᎠᎴ ᎪᎱᏍᏗ ᎾᏑᏴᎾ ᎠᏕᎸ ᏓᎶᏂᎨ ᏧᏢᏙᏗ ᎨᏎᏍᏗ; ᎭᏫᏂᏗᏢ ᎠᎴ ᎦᏚᎢᏗᏢ ᏧᏢᏗ ᎨᏎᏍᏗ, ᎠᎴ ᎠᏕᎸ ᏓᎶᏁᎨ ᏂᎬᏁᏕᏍᏗ ᎬᏩᏚᏫᏛ ᎦᎸᎳᏗᏢ.
ᏅᎩᏃ ᏧᏓᏆᏙᎩ ᏗᏦᏢᏗ ᎨᏎᏍᏗ ᎠᏕᎸ ᏓᎶᏂᎨ ᏗᏦᏢᏙᏗ ᎨᏎᏍᏗ, ᏅᎩᏃ ᎾᏍᎩ ᏂᏚᎳᏍᎬᎢ ᏗᏣᏙᏗ ᎨᏎᏍᏗ; ᏔᎵᏃ ᏧᏓᏆᏙᎩ ᏌᏉ ᎠᏍᏆᎨᏂ ᎢᏗᏢ ᏗᏣᏙᏗ ᎨᏎᏍᏗ, ᎠᎴ ᏔᎵ ᏧᏓᏆᏙᎩ Ꭰ ᎢᏗᏢ ᎠᏍᏆᎨᏂ ᏗᎦᏙᏗ ᎨᏎᏍᏗ.
ᎦᏅᏍᏙᏗᏃ ᎠᏓᎬᎿᎨ ᏗᏦᏢᏙᏗ, ᎠᎴ ᎠᏕᎸ ᏓᎶᏂᎨ ᏗᏧᏢᏙᏗ ᎨᏎᏍᏗ.
ᎠᎴ ᎦᏅᏍᏙᏗ ᏧᏓᏆᏙᎩ ᏕᎦᏛ ᎠᏍᏆᎨᏂ ᎢᏗᏢ ᎾᎿ ᏗᎫᏍᏙᏍᏗ ᎨᏎᏍᏗ, ᎾᏍᎩ ᎦᏁᏌᎢ ᎦᏅᏍᏙᏗ ᎨᏎᏍᏗ.
ᎦᏅᏍᏙᏗ ᏧᏓᏆᏙᎩ ᏕᎦᏛ ᎦᏁᏌᎢᎯ ᏕᎫᏍᏙᎰᎨᏍᏗ; ᎥᏝ ᏗᎫᏍᏙᎩᏍᏗ ᏱᎨᏎᏍᏗ.
ᎦᏁᏌᎢᎯᏃ ᏗᏣᎶᏗ ᎨᏎᏍᏗ ᏗᎧᎿᏩᏛᏍᏗ ᎾᏍᎩ ᏗᎬᏲᎯᏎᏗ ᏥᎩ.
ᎠᎴ ᏧᏢᏗ ᏦᏢᏗ ᎨᏎᏍᏗ ᎠᏕᎸ ᏓᎶᏂᎨ ᎪᎢᏍᏗ ᎾᏑᏴᎾ ᏦᏢᏙᏗ ᎨᏎᏍᏗ; ᏦᎢᏁ ᎠᏰᎵ ᎢᏍᎩᏳᏍᏈᏛ ᏂᎦᏅᎯᏎᏍᏗ; ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᎾᏯᏛᎡᏍᏗ.
ᎠᎴ ᎠᏂᏔᎵ ᎠᏂᎩᎷᏫ ᏕᎰᏢᏅᎭ ᎠᏕᎸ ᏓᎶᏂᎨ ᏕᎰᎨᏢᏔᏅᎭ, ᏗᎦᏅᏆᎶᏏᎶᏛ ᎨᏎᏍᏗ ᏧᏍᎪᎵ ᎫᏢᏘᏱ ᏕᎯᎧᏅᎭ,
ᎠᎴ ᏌᏉ ᎠᎩᎷᎾ ᏌᏉ ᎢᏗᏢ ᎤᏍᎪᎵ ᎯᎧᏅᎭ, ᏐᎢᏃ ᎠᎩᎷᏫ ᏐᎢᏗᏢ ᎤᏍᎪᎵ ᎯᎧᏅᎭ; ᎾᏍᎩ ᎫᏢᏗᏱ ᏧᏍᎪᎵ ᎢᏗᏢ ᎢᏧᎳ ᏗᏣᎪᏗ ᎨᏎᏍᏗ ᎠᏂᎩᎷᏫ.
ᎠᏂᎩᎷᏫᏃ ᏚᎾᏐᎸᏖᏍᏗ ᏗᏂᏃᎨᏂ, ᎫᏢᏗᏱ ᏚᏄᏢᏕᏍᏗ ᏗᏂᏃᎨᏂ, ᏚᎾᎧᏛᏃ ᏓᎾᏓᎧᏁᏍᏗ; ᏧᏢᏗᏱ ᎢᏗᏢ ᏭᎾᎦᏖᏍᏗ ᎠᏂᎩᎷᏫ.
ᎫᏢᏗᏃ ᎦᏁᏌᎢ ᎦᏚᎢ ᏧᏢᏙᏗ ᎨᏎᏍᏗ; ᎦᏁᏌᎢᎯᏃ ᏗᏣᎶᏗ ᎨᏎᏍᏗ ᏗᎧᎿᏩᏛᏍᏗ, ᎾᏍᎩ ᏗᎬᏲᎯᏎᏗ ᏥᎩ.
ᎾᎿᏃ ᏗᎬᏯᏠᎢᏍᏗ ᎨᏎᏍᏗ, ᎠᎴ ᎬᏯᎵᏃᎮᏙᏗ ᎨᏎᏍᏗ ᎦᏁᏌᎢ ᎫᏢᏘᏱ ᎦᎸᎳᏗᏢ, ᎠᏂᎩᎷᏫ ᏓᏂᏙᎬ ᎠᏰᎵ ᎾᏍᎩ ᎦᏁᏌᎢᎯ ᏗᎧᎿᏩᏛᏍᏗ ᏗᎧᎶᏗ ᏥᏓᏂ ᏙᎦ, ᎾᏍᎩ ᎬᏯᎵᏃᎮᏙᏗ ᎨᏎᏍᏗ ᎾᏍᎩ ᏂᎦᏛ ᎬᏁᏤᏗ ᏥᎩ, ᎢᏏᎵ ᏧᏪᏥ ᎤᎾᏛᎪᏗ.
ᎠᎴ ᎦᏍᎩᎶ ᏦᏢᏗ ᎨᏎᏍᏗ ᎠᏓᎬᎿᎨ ᎪᏢᏔᏅᎯ; ᏔᎵ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᏌᏉᏃ ᎢᏯᎩᏳᏍᏈᏡᏛ ᎾᏯᏛᎡᏍᏗ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᏂᎦᏖᏍᏗ.
ᎠᏕᎸᏃ ᏓᎶᏂᎨ ᎪᎱᏍᏗ ᎾᏑᏴᎾ ᏧᏢᏙᏗ ᎨᏎᏍᏗ, ᎠᎴ ᎠᏕᎸ ᏓᎶᏂᎨ ᏂᎬᏁᏕᏍᏗ ᎬᏩᏚᏫᏛ ᎦᎸᎳᏗᏢ.
ᎠᎴ ᏣᎬᏔᏅᏗ ᎨᏎᏍᏗ ᎣᏬᏰᏂ ᎾᏯᏛ; ᎢᏯᏯᏖᏅ ᎬᏩᏚᏫᏛ, ᎠᎴ ᎠᏕᎸ ᏓᎶᏂᎨ ᎦᏯᎴᏍᏗ ᎬᏩᏚᏫᏛ.
ᎠᎴ ᏅᎩ ᏧᏓᏆᏙᎩ ᏗᏦᏢᏗ ᎨᏎᏍᏗ ᎠᏕᎸ ᏓᎶᏂᎨ ᏗᏦᏢᏙᏗ ᎨᏎᏍᏗ, ᎠᎴ ᎾᏍᎩ ᏧᏓᏆᏙᎩ ᏗᏣᏙᏗ ᎨᏎᏍᏗ ᏅᎩ ᏂᏚᏅᏏᏴ ᎾᎿ ᏅᎩ ᏂᏚᎳᏍᎬᎢ.
ᎠᎬᏔᏅᏛᏃ ᎾᎥ ᏗᎦᏙᏗ ᎨᏎᏍᏗ ᏧᏓᏆᏙᎩ ᏗᎫᏍᏙᏍᏗᏱ ᎦᏅᏍᏙᏗ ᎾᏍᎩ ᎦᏍᎩᎶ ᎦᏅᏍᏙᏗ.
ᏗᎦᏅᏍᏙᏗᏃ ᎠᏓᎬᎿᎨ ᏗᏦᏢᏙᏗ ᎨᏎᏍᏗ, ᎠᎴ ᎠᏕᎸ ᏓᎶᏂᎨ ᏕᎱᏢᏔᏅᎭ, ᎾᏍᎩ ᎦᏍᎩᎶ ᎦᏅᏍᏙᏗ ᎨᏎᏍᏗ.
ᎠᎴ ᎾᎿ ᏤᎯ ᏗᏯᏖᎾ ᏕᎰᏢᏅᎭ, ᎠᎴ ᏗᏗᏙᏗ, ᎠᎴ ᏗᏖᎵᏙ, ᎠᎴ ᏗᏟᏍᏙᏗ ᏗᏖᎵ Ꮩ; ᎪᎱᏍᏗ ᎾᏑᏴᎾ ᎠᏕᎸ ᏓᎶᏂᎨ ᏕᎰᏢᏔᏅᎭ.
ᎦᏍᎩᎸᏃ ᏣᏝᎮᏍᏗ ᎦᏚ ᎠᎦᏙᏗ ᎢᎬᏱᏢ ᎠᏆᎧᏛᎢ ᏂᎪᎯᎸᎢ.
ᏗᏨᏍᏙᏗᏃ ᏗᎦᎪᏗᏱ ᏦᏢᏗ ᎨᏎᏍᏗ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᏦᏢᏙᏗ ᎨᏎᏍᏗ; ᎦᏅᏆᎶᏏᎶᏛ ᎠᏕᎸ ᎪᏢᏙᏗ ᎨᏎᏍᏗ ᏗᏨᏍᏙᏗ ᏗᎦᎪᏗᏱ; ᎤᏪᏛᎢ, ᎠᎴ ᏚᏩᏂᎦᎸᎢ, ᏧᏖᎵᏙᎩ, ᏚᏆᏛᎢ, ᎠᎴ ᏚᏥᎸᏒᎢ, ᎤᏠᏱ ᏗᎪᏢᏙᏗ ᎨᏎᏍᏗ.
ᏑᏓᎵᏃ ᏚᏩᏂᎦᎸ ᎢᏧᎳ ᎢᏗᏢ ᏧᎾᏄᎪᎢᏍᏗ ᎨᏎᏍᏗ; ᏦᎢ ᏂᏚᏩᏂᎦᎸ ᏗᏨᏍᏙᏗ ᏗᎦᎪᏗᏱ ᏌᏉ ᎢᏗᏢ ᏧᎾᏄᎪᎢᏍᏗ ᎨᏎᏍᏗ, ᎠᎴ ᏦᎢ ᏂᏚᏩᏂᎦᎸ ᏗᏨᏍᏙᏗ ᏗᎦᎪᏗᏱ ᏐᎢᏱᏗᏢ ᏧᎾᏄᎪᎢᏍᏗ ᎨᏎᏍᏗ.
ᏦᎢᏃ ᏗᏖᎵᏙ ᎠᎹᏂ ᎤᏥᎸᏒᎢ ᏄᎾᏍᏛ ᎾᏍᎩᏯ ᏂᏕᎤᏍᏕᏍᏗ, ᎤᏆᏖᏍᏗ ᎠᎴ ᎤᏥᎸᏎᏍᏗ ᏌᏉ ᎤᏩᏂᎦᎸᎢ; ᎠᎴ ᏦᎢ ᏕᎪᏢᏎᏍᏗ ᏗᏖᎵᏙ ᎠᎹᏂ ᎤᏥᎸᏒᎢ ᏄᎾᏍᏛ ᎾᏍᎩᏯ ᏂᏕᎤᏍᏕᏍᏗ ᏐᎢᏱ ᎤᏩᏂᎦᎸᎢ, ᎤᏆᏖᏍᏗ ᎠᎴ ᎤᏥᎸᏎᏍᏗ; ᎾᏍᎩᏯ ᏂᏕᏅᏍᏕᏍᏗ ᏑᏓᎵ ᏂᏕᎤᏩᏂᎦᎸ ᏗᏨᏍᏙᏗ ᏗᎦᎪᏗᏱ ᏂᏙᏓᏳᎾᏄᎪᏨᎯ.
ᏗᏨᏍᏙᏗᏃ ᏗᎦᎪᏗᏱ ᏅᎩ ᏕᎪᏢᏎᏍᏗ ᏗᏖᎵᏙ ᎠᎹᏂ ᎤᏥᎸᏒ ᏄᎾᏍᏛ ᎾᏍᎩᏯ ᏂᏕᎤᏍᏕᏍᏗ, ᏚᏆᏖᏍᏗ ᎠᎴ ᏕᎤᏥᎸᏎᏍᏗ.
ᎠᎴ ᎤᏆᏖᏍᏗ ᎭᏫᏂᏗᏢ ᏔᎵ ᏂᏕᎤᏩᏂᎦᎸ ᎤᏠᏱ ᎪᏢᏔᏅᎯ, ᎠᎴ ᎤᏆᏖᏍᏗ ᎭᏫᏂᏗᏢ ᏔᎵ ᏂᏕᎤᏩᏂᎦᎸ ᎤᏠᏱ ᎪᏢᏔᏅᎯ, ᎾᏍᎩᏯ ᏑᏓᎵ ᏂᎦᎥ ᏕᎤᏩᏂᎦᎸ ᏗᏨᏍᏙᏗ ᏗᎦᎪᏗᏱ ᏂᏙᏓᏳᎾᏄᎪᏨᎯ.
ᏚᏆᏛ ᎠᎴ ᏚᏩᏂᎦᎸ ᎤᏠᏱ ᏗᎪᏢᏔᏅᎯ ᎨᏎᏍᏗ; ᏂᎦᏛ ᏌᏉ ᎦᏅᏆᎶᏏᎶᏛ ᎪᏢᏅᎯ, ᎪᎱᏍᏗ ᎾᏑᏴᎾ ᎠᏕᎸ ᏓᎶᏂᎨ ᎪᏢᏔᏅᎯ.
ᎠᎴ ᎦᎵᏉᎩ ᎪᎱ ᏗᏟᏍᏗ ᏗᏨᏍᏙᏗ ᎾᎿ ᏗᎦᎪᏗ ᏗᏦᏢᏗ ᎨᏎᏍᏗ, ᎠᎴ ᏧᏂᏨᏍᏙᏗ ᎨᏎᏍᏗ ᎾᏍᎩ ᏗᏨᏍᏙᏗ, ᎾᏍᎩ ᎢᎦ ᎤᎾᏘᏍᏙᏗᏱ ᏧᏳᎪᏗ ᎤᏗᏗᏢ.
ᎠᎴ ᏗᏥᏃᏍᎦᎸᏗ ᎠᎴ ᏗᏥᏃᏍᎦᎸᏛ ᏗᎦᎶᏗ, ᎪᎱᏍᏗ ᎾᏑᏴᎾ ᎠᏕᎸ ᏓᎶᏂᎨ ᏗᎪᏢᏔᏅᎯ. ᎨᏎᏍᏗ.
ᏌᏉ ᏔᎸᏗ ᎢᏳᏓᎨᏛ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᏧᏬᏢᏙᏗ ᎨᏎᏍᏗ ᎯᎠ ᏂᎦᏛ ᏧᏓᎴᏅᏛ.
ᎠᎴ ᎭᎦᏌᏯᏍᏔᏅᎭ ᏕᎰᏢᏅᎭ ᎾᏍᎩ ᏗᏟᎶᏍᏙᏗ ᎠᏴᎢ, ᎾᏍᎩ ᏤᏣᎾᏄᎪᏫᏎᎸ ᎣᏓᎸᎢ.
ᎠᎴ ᎾᏍᏉ ᎦᎵᏦᏙᏗ ᎰᏢᏅᎭ ᎠᏍᎪᎯ ᏗᏰᏙᎳᏗ ᎠᏄᏬ ᎤᏏᏙᎵ ᎤᏥᎸ ᏗᏏᏓᎵ ᎪᏢᏔᏅᎯ, ᏕᎭᎷᎨ, ᎠᎴ ᎩᎬᎨᎢ, ᎠᎴ ᎤᏍᎪᏍᏛ ᎩᎦᎨᎢ: ᎠᏂᎩᎷᏫ ᎠᎵᏏᎾᎪᎯᏍᏔᏅᎯ ᏗᎦᎸᏫᏍᏔᏁᎸᎯ ᏨᏙᏗ ᏗᏦᏢᏗ ᎨᏎᏍᏗ.
ᏌᏉ ᎠᏰᏙᎳᏛ ᏁᎳᏦᏁ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᎠᎴ ᏅᎩ ᎢᏯᎩᏳᏍᏈᏛ ᎾᏯᏛᎡᏍᏗ; ᏂᎦᏛᏃ ᏓᏰᏙᎳᏛ ᎢᏗᎦᎯᏛᎭ ᎨᏎᏍᏗ.
ᎯᏍᎩ ᏂᏓᏰᏙᎳᏛ ᏕᏅᎤᎾᏚᏓᏖᏍᏗ; ᏗᏐᎢᏃ ᎯᏍᎩ ᏓᏰᏙᎳᏛ ᏕᎤᎾᏚᏓᏖᏍᏗ.
ᏧᎾᏓᏕᏍᏗᏱᏃ ᏗᏦᏢᏗ ᎨᏎᏍᏗ ᎠᏍᏛ ᎠᏰᏙᎳᏛᏗᏱ ᏕᎭᎷᎨ ᎠᏍᏘ ᏗᏦᏢᏙᏗ ᎨᏎᏍᏗ, ᎠᏓᎴᏂᏍᎨᏍᏗ ᎠᏍᏛ ᏚᏚᏓᏛᎢ: ᎠᎴ ᎤᏠᏱᏉ ᏗᏦᏢᏗ ᎨᏎᏍᏗ ᎠᏍᏛ ᏔᎵᏁ ᎠᏰᏙᎳᏛ ᏚᎦᏓᏛᎢ.
ᎯᏍᎦᏍᎪᎯ ᏗᏦᏢᏗ ᎨᏎᏍᏗ ᏧᏓᏕᏍᏗᏱ ᏌᏉ ᎠᏰᏙᎳᏛᎢ, ᎠᎴ ᎯᏍᎦᏍᎪᎯ ᏧᏓᏕᏍᏗᏱ ᏗᏦᏢᏗ ᎨᏎᏍᏗ ᎠᏍᏛ ᏔᎵᏁ ᎠᏰᏙᎳᏛ ᏚᏚᏓᏛᎢ, ᎾᏍᎩ ᏧᏓᏂᏴᏗᏱ ᏕᎪᏢᏒ ᏧᏓᏕᎯᏍᏗᏱ.
ᎠᎴ ᎯᏍᏚᏍᎪᎯ ᏗᏦᏢᏗ ᎨᏎᏍᏗ ᏗᎫᏓᎸᏗᏱ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎾᏍᎩᏃ ᏗᎫᏓᎸᏗᏱ ᏕᎭᏚᏙᏔᏅᎭ ᏓᏰᏙᎳᏛᎢ, ᎾᏍᎩᏃ ᏌᏉᏉ ᎨᏎᏍᏗ ᎦᎵᏦᏛᎢ.
ᏓᏰᏙᎳᏛᏗᏃ ᎠᏫ ᏗᏂᎭᏄᎸᎯ ᎤᏂᏍᏘᏰᏅᎯ ᏗᏦᏢᏙᏗ ᎨᏎᏍᏗ, ᎾᏍᎩ ᎬᏅᏙᏗ ᎨᏎᏍᏗ ᎦᎵᏦᏛᎢ: ᏌᏚ ᏗᏦᏢᏗ ᎨᏎᏍᏗ ᏗᏰᏙᎳᏛᏗ.
ᏌᏉ ᎠᏰᏙᎳᏛ ᏦᎠᏍᎪᎯ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᏅᎩᏃ ᎢᏯᎩᏳᏍᏡᏛ ᎾᏯᏛᎡᏍᏗ ᏌᏉ ᎠᏰᏙᎳᏛᎢ: ᏌᏚᏃ ᏂᏓᏰᏙᎳᏛ ᎢᏗᎦᎯᏛᎭ ᎨᏎᏍᏗ.
ᎯᏍᎩᏃ ᏓᏕᏙᎳᏛ ᎤᏁᎳᎩ ᏗᎦᏚᏙᏗ ᎨᏎᏍᏗ, ᎠᎴ ᏑᏓᎵ ᏓᏕᏙᏔᏛ ᎤᏁᎳ ᏗᏣᏚᏙᏗ ᎨᏎᏍᏗ, ᏑᏓᎵᏁᏃ ᎠᏰᏙᎳᏛ ᏗᏣᏰᏈᏛᏗ ᎨᏎᏍᏗ ᏭᎦᏛ ᎦᎵᏦᏛᎢ.
ᎯᏍᎦᏍᎪᎯᏃ ᏕᎨᏢᎾᎭ. ᏧᏓᏕᏍᏗᏱ ᎠᏍᏛ ᏌᏉ ᎠᏰᏙᎳᏛᎢ ᎾᏍᎩ ᎠᏍᏛ ᎤᏚᏓᏛᏗᏱ, ᎠᎴ ᎯᏍᎦᏍᎪᎯ ᏧᏓᏕᏍᏗᏱ ᎠᏍᏛ ᎠᏰᏙᎳᏛ ᎾᏍᎩ ᏔᎵᏁ ᎤᏚᏓᏛᏗᏱ.
ᎠᎴ ᎯᏍᎦᏍᎪᎯ ᏗᏦᏢᏗ ᎨᏎᏍᏗ ᏗᎫᏓᎸᏗᏱ, ᎥᏣᏱ ᏗᏦᏢᏙᏗ ᎨᏎᏍᏗ, ᎾᏍᎩᏃ ᏗᎫᏓᎸᏗᏱ ᏗᏣᏚᏙᏗ ᏧᏓᏕᏍᏗᏱ, ᎠᎴ ᏕᎱᏓᏔᏅᎭ ᎦᎵᏦᏛᎢ, ᎾᏍᎩᏃ ᏌᏉ ᏂᎦᎵᏍᏔᏅᎭ.
ᎾᏍᎩᏃ ᎤᎵᏃᎯᏴᎯ ᏗᏰᏙᎳᏛᏗ ᎦᎵᏦᏛᎢ, ᎾᏍᎩ ᎠᏰᎵ ᎢᎦᎢ ᎤᎵᏃᎯᏴᎯ, ᎾᏍᎩ ᎦᎵᏦᏛ ᎣᏂᏗᏢ ᎦᏛᏗ ᎨᏎᏍᏗ.
ᎠᎴ ᏌᏉ ᎢᏯᎩᏳᏍᏈᏛ ᏂᎦᏅᎯᏎᏍᏗ ᏌᏉ ᎢᏗᏢ, ᎠᎴ ᏌᏉ ᎢᏯᎩᏳᏍᏈᏛ ᎠᎢᏗᏢ, ᎾᏍᎩ ᏕᏚᏅᎯᏒ ᏧᎵᏃᎯᏴᎯ ᏗᏰᏙᎳᏛᏗ ᎦᎵᏦᏛᎢ, ᏗᏍᏆᎨᏂ ᏫᏗᎦᏖᎳᏕᏍᏗ ᎦᎵᏦᏛᎢ ᎠᏂ ᎢᏗᏢ ᎠᎴ ᏐᎢᏱ ᎢᏗᏢ, ᎾᏍᎩ ᎫᏢᏙᏗ ᎨᏎᏍᏗ.
ᎠᎴ ᏦᏢᏗ ᎨᏎᏍᏗ ᎦᎵᏦᏛ ᎫᏢᏗ, ᎤᏃᏕᎾ ᎦᏁᎦ ᎩᎦᎨ ᏦᏢᏙᏗ ᎨᏎᏍᏗ, ᎦᏚᏃ ᎢᏗᏢ ᎫᏢᏗ ᏓᎭᏏ ᎦᏁᎦ ᏦᏢᏙᏗ ᎨᏎᏍᏗ.
ᎠᎴ ᏧᏯᏖᎾ ᎠᏓ-ᎬᎿᎨ ᏗᏦᏢᏙᏗ ᎨᏎᏍᏗ, ᎾᏍᎩ ᎦᎵᏦᏛ ᎪᏢᏗ ᏕᎦᎵᎦᎴᏍᏗ.
ᎠᏍᎪᎯ ᎢᏯᎩᏳᏍᏈᏛ ᏂᎦᏅᎯᏎᏍᏗ ᏌᏉ ᎤᏯᏖᎾ, ᏔᎵᏁᏃ ᎠᏰᎵ ᎢᏇᎩᏳᏍᏈᏛ ᎾᏯᏛᎡᏍᏗ ᏌᏉ ᎤᏯᏖᎾ.
ᏔᎵ ᏕᎪᏢᏎᏍᏗ ᏗᎫᏍᏙᏍᏗᏱ ᏌᏉ ᏅᏯᏖᏃᎯ, ᏕᎦᎧᎮᏍᏗ ᎣᏍᏛ ᏓᏙᎵᎨᏍᏗ; ᎾᏍᎩ ᎢᏗᏨᏁᏗ ᎨᏎᏍᏗ ᏂᎦᏛ ᏧᏯᏖᎾ ᎦᎵᏦᏙᏙᏗ.
ᏧᏯᏖᎾᏃ ᎦᎵᏦᏙᏙᏗ ᏔᎳᏍᎪᎯ ᏗᏦᏢᏗ ᎨᏎᏍᏗ ᏧᎦᎾᏮ ᎢᏗᏢ ᏤᎯ.
ᏅᎦᏍᎪᎯᏃ ᏗᏦᏢᏗ ᎨᏎᏍᏗ ᏓᏔᎴᏒ ᎠᏕᎸ ᎤᏁᎬ ᏗᎪᏢᏔᏅᎯ, ᎭᏫᏂᏗᏢ ᏔᎳᏍᎪᎯ ᏧᏯᏖᏃᎯ. ᏔᎵ ᏓᏔᎴᏒ ᏕᎪᏢᏎᏍᏗ ᎭᏫᏂᏗᏢ ᏌᏉ ᎤᏯᏖᏃᎯ ᎾᏍᎩ ᏔᎵ ᏗᎫᏍᏙᏍᏗ ᏗᏠᏍᎩ, ᎠᎴ ᏔᎵ ᏓᏔᎴᏒ ᎭᏫᏂᏗᏢ ᏐᎢᏱ ᎤᏯᏖᏃᎯ ᎾᏍᎩ ᏗᏠᏍᎩ ᏔᎵ ᏗᎫᏍᏙᏍᏗ.
ᏔᎵᏁᏃ ᎠᏍᏆᎨᏂ ᏫᎨᏒ ᎾᏍᎩ ᎦᎵᏦᏛᎢ ᏧᏴᏢ ᎢᏗᏢ ᏔᎵᏍᎪᎯ ᏂᏕᎬᏁᏍᏗ ᏧᏯᏖᎾ.
ᎠᎴ ᏅᎦᏍᎪᎯ ᎾᏍᎩ ᏗᏠᏍᎩ ᏓᏔᎴᏒ ᎠᏕᎸ ᎤᏁᎬ ᏗᎪᏢᏔᏅᎯ; ᏔᎵ ᏂᏕᎬᏁᏍᏗ ᏓᏔᎴᏒ ᎭᏫᏂᏗᏢ ᏌᏉ ᎤᏯᏖᏃᎯ, ᎠᎴ ᏔᎵ ᏓᏔᎴᏒ ᎭᏫᏂᏗᏢ ᏐᎢᏱ ᎤᏯᏖᏃᎯ.
ᏗᏍᏆᎨᏂᏃ ᏭᏕᎵᎬ ᎢᏗᏢ ᎯᎠ ᎾᏍᎩ ᎦᎵᏦᏛᎢ ᏑᏓᎵ ᏗᏦᏢᏗ ᎨᏎᏍᏗ ᏧᏯᏖᎾ.
ᎠᎴ ᏔᎵ ᏧᏯᏖᎾ ᏗᏦᏢᏗ ᎨᏎᏍᏗ ᎤᏅᏏᏴ ᏤᎯ ᎯᎠ ᎾᏍᎩ ᎦᎵᏦᏛᎢ ᎢᏧᎳ ᏗᏍᏆᎨᏂ ᎢᏗᏢ ᏤᎯ.
ᎾᏍᎩᏃ ᏗᎫᏓᏙᏗ ᎨᏎᏍᏗ ᎡᎳᏗᏢ, ᎠᎴ ᏗᎫᏓᏙᏗ ᎨᏎᏍᏗ ᎤᏍᎪᎵ ᎦᎸᎳᏗ ᎾᏍᎩ ᏌᏉ ᎤᏆᏙᎬᎢ; ᎾᏍᎩ ᎢᏗᎬᏁᏗ ᎨᏎᏍᏗ ᎢᏧᎳ; ᎾᏍᎩ ᎯᎠ ᏧᏇᏖᎾ ᎤᏅᏏᏴᏢ ᎢᏧᎳᏗ ᏤᎯ ᎨᏎᏍᏗ.
ᎠᎴ ᏧᏁᎳ ᏂᎦᎡᏍᏗ ᏧᏯᏖᎾ: ᏓᏔᎴᏒᏃ ᎠᏕᎸ ᎤᏁᎬ ᏗᎪᏢᏔᏅᎯ ᏓᎳᏚ ᏂᎦᎡᏍᏗ; ᏔᎵ ᏓᏔᎴᏒ ᏂᏕᎬᏁᏍᏗ ᏌᏉ ᎤᏯᏖᏃᎯ ᎭᏫᏂᏗᏢ, ᎠᎴ ᏔᎵ ᏓᏔᎴᏒ ᎭᏫᏂᏗᏢ ᏅᏩᏓᎴ ᎤᏯᏖᏃᎯ.
ᏗᏍᏆᎾᎳᏗᏍᏗᏃ ᎠᏓ-ᎬᎿᎨ ᏗᏦᏢᏙᏗ ᎨᏎᏍᏗ; ᎯᏍᎩ ᏓᏞᏍᏗ ᏧᏯᏖᏃᎯ ᏌᏉ ᎠᏍᏆᎨᏂ ᎢᏗᏢ ᎦᎵᏦᏛᎢ:
ᎠᎴ ᎯᏍᎩ ᏗᏍᏆᎾᎳᏗᏍᏗ ᏓᏞᏍᏗ ᏧᏯᏖᏃᎯ ᏐᎢᏗᏢ ᎠᏍᏆᎨᏂ ᎦᎵᏦᏛᎢ, ᎠᎴ ᎯᏍᎩ ᏗᏍᏆᎾᎳᏗᏍᏗ ᏓᏞᏍᏗ ᏧᏯᏖᏃᎯ . ᎦᎵᏦᏛ ᎠᏍᏆᎨᏂ ᏭᏕᎵᎬ ᎢᏗᏢ.
ᎠᏰᎵ ᎡᎯ ᎠᏍᏆᎾᎳᏗᏍᏗ ᏧᏯᏖᏃᎯ ᎠᏰᎵ ᏓᏢᎢ ᏂᎦᏅᎯᏒ ᎠᏞᏍᏗ.
ᎠᎴ ᏧᏯᏖᎾ ᎠᏕᎸ ᏓᎶᏂᎨ ᏗᏧᏢᏙᏗ ᎨᏎᏍᏗ, ᎠᎴ ᎫᏓᏆᏙᎩ ᎠᏕᎸ ᏓᎶᏂᎨ ᏗᏦᏢᏙᏗ ᎨᏎᏍᏗ ᎾᎿ ᏗᏍᏆᎾᎳᏗᏍᏗ ᏗᎦᏙᏌᏗᏍᏗᏱ; ᎠᎴ ᎠᏕᎸ. ᏓᎶᏂᎨ ᏗᏧᏢᏙᏗ ᎨᏎᏍᏗ ᏗᏍᏆᎾᎳᏗᏍᏗ.
ᎠᎴ ᏣᎪᏗ ᎨᏎᏍᏗ ᎦᎵᏦᏙᏙᏗ ᎾᏍᎩᏯ ᏗᏟᎶᏍᎳᏅᎯ. ᏤᏣᎾᏄᎪᏫᏎᎸ ᎣᏓᎸᎢ.
ᎠᎴ ᎠᏰᏙᎳᏛᏗ ᏦᏢᏗ ᎨᏎᏍᏗ, ᏕᎭᎷᎨ ᎠᏄᏬ ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᏗᏏᏓᎵ ᎤᏥᎸᎢ, ᎠᎵᏏᎾᎯᏍᏔᏅᎯ. ᏗᎦᎸᏫᏍᏓᏁᎸᎯ ᎨᏎᏍᏗ, ᎠᎴ ᎾᎿᏂ ᎠᏂᎩᎷᏫ ᏕᎪᏢᏎᏍᏗ.
ᎠᎴ ᏣᏛᏗ ᎨᏎᏍᏗ ᏅᎩ ᏕᎨᏛ ᏗᎦᎫᏍᏛᏗ, ᎠᏓ-ᎬᎿᎨ ᏗᎪᏢᏔᏅᎯ, ᎠᏕᎸ ᏓᎶᏂᎨ ᏗᎫᏢᏔᏅᎯ; ᏗᎦᏙᏌᏗᏍᏗᏱ ᎠᏕᎸ ᏓᎶᏂᎨ ᏗᎪᏢᏔᏅᎯ ᎨᏎᏍᏗ, ᏅᎩ ᏓᏔᎴᏒ ᎠᏕᎸ ᎤᏁᎬ ᏗᎪᏢᏔᏅᎯ ᎾᎿ ᏕᎫᏍᏙᎨᏍᏗ.
ᎠᎴ ᏣᏛᏗ ᎨᏎᏍᏗ ᎠᏰᏙᎳᏛᏗ ᏗᎫᏓᎸᏗᏱ ᎭᏫᏂᏗᏢ, ᎾᏍᎩ ᎾᎿ ᏣᏴᏔᏂᎯᏍᏗᏱ ᎠᏰᏙᎳᏛ ᎭᏫᏂᏗᏢ ᎦᏁᏌᎢ ᏗᎧᎿᏩᏛᏍᏗ ᏗᎦᎶᏗ; ᎠᏰᏙᎳᏛᏃ ᎢᏣᏓᏓᎴᏓᏁᎮᏍᏗ ᎦᎸᏉᏗᏳ ᎨᏒ ᎠᎴ ᏅᏟ ᎢᎦᎸᏉᏗ ᎨᏒᎢ.
ᎫᏢᏗᏃ ᎯᏝᏛᎭ ᎦᏁᏌᎢᎯ ᏗᎧᎿᏩᏛᏍᏗ ᏗᎦᎶᏗᏱ, ᎾᎿ ᎤᏟ ᎢᎦᎸᏉᏗ ᎨᏒᎢ.
ᎦᏍᎩᎶᏃ ᎠᏰᏙᏛ ᏙᏱᏗᏢ ᏣᏍᎩᎳᏗᏍᏗ ᎨᏎᏍᏗ, ᎠᏨᏍᏙᏗᏃ ᏗᎦᎪᏗᏱ ᎦᏍᎩᎸ ᏧᏳᎪᏗ ᎠᏍᏆᎨᏂ ᎦᎵᏦᏛ ᏧᎦᎾᏮ ᎢᏗᏢ ᏣᎪᏗ ᎨᏎᏍᏗ; ᎦᏍᎩᎶᏃ ᏧᏴᏢ ᎢᏗᏢ ᏣᏍᎩᎳᏗᏍᏗ ᎨᏎᏍᏗ.
ᎠᎴ ᏦᏢᏗ ᎨᏎᏍᏗ ᎠᏰᏙᎳᏛᏗ ᎠᏍᏚᏗ ᎦᎵᏦᏛ ᎦᎶᎯᏍᏗᏱ, ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨ ᎨᏎᏍᏗ, ᎠᎴ ᎤᏏᏙᎵ ᏗᏏᏓᎵ ᎤᏥᎸᎢ, ᎪᏪᎳᏅᎯ ᏴᎩ ᎦᏰᏫᏍᏗ ᎬᏔᏅᎯ.
ᎠᎴ ᏗᏰᏙᎳᏛᏗᏱ ᏗᏦᏢᏗ ᎨᏎᏍᏗ ᎯᏍᎩ ᏗᎦᎫᏍᏛᏗ ᎠᏓ-ᎬᎿᎨ ᏗᎪᏢᏔᏅᎯ, ᎠᎴ ᎠᏕᎸ ᏓᎶᏂᎨ ᏕᎱᏢᏔᏅᎭ, ᎠᎴ ᏗᎦᏙᏌᏗᏍᏗᏱ ᎠᏕᎸ ᏓᎶᏂᎨ ᏗᎪᏢᏔᏅᎯ ᎨᏎᏍᏗ; ᎠᎴ ᎯᏍᎩ ᏓᏔᎴᏒ ᎥᏣᏱ ᎬᎾᏬᏔᏅᎯ ᏗᏦᏢᏙᏗ ᎨᏎᏍᏗ ᏗᎦᎫᏍᏛᏗ ᏗᎫᏍᏙᏍᏗᏱ,
ᎠᎴ ᎰᏢᏅᎭ ᎠᏥᎸ-ᎨᎳᏍᏗᏱ ᎠᏓᎬᎿᎨ ᎰᏢᏔᏅᎭ, ᎯᏍᎩ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᎠᎴ ᎯᏍᎩ ᎢᏯᎩᏳᏍᏈᏛ ᎾᏯᏛᎡᏍᏗ, ᎦᏌᏆᎸ ᎨᏎᏍᏗ ᎠᏥᎸ-ᎨᎳᏍᏗᏱ; ᏦᎢᏃ ᎢᏯᎩᏳᏍᏈᏛ ᏂᎦᏖᏍᏗ.
ᏕᎤᎷᎬᏃ ᏅᎩ ᏂᏚᏅᏏᏴ ᏗᏣᎪᏗ ᎨᏎᏍᏗ; ᏕᎤᎷᎬ ᎤᏠᏱᏉ ᎨᏎᏍᏗ; ᎥᎶᏱᏃ ᏧᏢᏙᏗ ᎨᏎᏍᏗ.
ᏗᏦᏢᏗᏃ ᎨᏎᏍᏗ ᎪᏍᏚ ᎦᎶᏗ, ᎠᎴ ᎪᏕᏍᏗ, ᎠᎴ ᏗᏖᎵᏙ, ᎠᎴ ᎭᏫᏯ ᎦᏂᏴᏙᏗ, ᎠᎴ ᎠᏥᎸ ᎦᎶᏗ; ᏂᎦᏛ ᎾᎿ ᎪᎱᏍᏗ ᎬᏔᏂᏓᏍᏗ ᎥᏣᏱ ᏗᏦᏢᏙᏗ ᎨᏎᏍᏗ.
ᎠᎴ ᏦᏢᏗ ᎨᏎᏍᏗ ᎠᎦᏯᎷᏗ ᎢᏳᏍᏗ ᎥᏣᏱ ᎪᏢᏔᏅᎯ; ᎾᎿᏃ ᏅᎩ ᏂᏚᏅᏏᏴ ᏅᎩ ᏧᏓᏆᏙᎩ ᎥᏣᏱ ᏗᎪᏢᏔᏅᎯ ᏗᏣ ᏙᏗ ᎨᏎᏍᏗ.
ᎾᏍᎩᏃ ᎠᏥᎸ ᎨᎳᏍᏗᏱ ᎤᎦᏌᏛᎢ ᎭᏫᏂᏗᏢ ᏣᏄᏴᏙᏗ ᎨᏎᏍᏗ, ᎾᏍᎩ ᎠᎦᏯᎷᏗ ᎢᏳᏍᏗ ᎠᏥᎸ ᎨᎳᏍᏗᏱ ᎠᏰᎵ ᎢᏴᏛ ᏫᎬᏩᎵᏍᏗᏍᏗ ᎨᏎᏍᏗ.
ᎦᏅᏍᏙᏗᏃ ᎠᏥᎸ ᎨᎳᏍᏗᏱ ᏗᏦᏢᏗ ᎨᏎᏍᏗ, ᎾᏍᎩ ᎦᏅᏍᏙᏗ ᎠᏓ-ᎬᎿᎨ ᏗᎪᏢᏔᏅᎯ, ᎠᎴ ᎥᏣᏱ ᏗᎫᏢᏔᏅᎯ.
ᎦᏅᏍᏙᏗᏃ ᏧᏓᏆᏉᎩ ᏕᎦᏛ ᏗᎫᏍᏙᏍᏗ ᎨᏎᏍᏗ, ᎠᎴ ᎢᏧᎳᏗᏢ ᏗᏍᏆᎨᏂ ᎠᏥᎸ-ᎨᎳᏍᏗᏱ ᎦᏅᏍᏙᏗ ᏓᏞᏍᏗ, ᎾᏍᎩ ᎠᏥᎸ-ᎨᎳᏍᏗᏱ ᎠᏴᏍᏙᏗ.
ᎤᏒᏙᏂ ᏅᏁᎸᎭ ᏧᏯᏖᎾ ᎰᏢᏔᏅᎭ; ᎾᏍᎩᏯ ᏤᏣᎾᏄᎪᏫᏎᎸ ᎣᏓᎸᎢ, ᎾᏍᎩᏯ ᎢᏳᏅᏁᏗ ᎤᏃᏢᏗ ᎨᏎᏍᏗ.
ᎠᎴ ᎣᏂ ᎰᏢᏅᎭ ᎯᎠ ᎾᏍᎩ ᎦᎵᏦᏛ ᎤᏚᏫᏛ; ᎠᏍᏆᎨᏂ ᏧᎦᏅᏮ ᎢᏗᏢ ᎠᏰᏙᎳᏕᏍᏗ ᎠᏂ ᎾᏍᎩ ᎣᏂ; ᎤᏏᏙᎵ ᎤᏥᎸᎢ ᏗᏏᏓᎵ ᎨᏎᏍᏗ, ᎠᏍᎪᎯᏧᏈ ᎢᏯᎩᏳᏍᏈᏛ ᏂᎦᏅᎯᏎᏍᏗ ᏌᏉ ᎢᏗᏢ ᎠᏍᏆᎨᏂ.
ᏔᎳᏍᎪᎯᏃ ᏗᎦᎫᏍᏛᏗ ᎠᎴ ᎾᏍᎩ ᏔᎳᏍᎪᎯ. ᏓᏔᎴᏒ ᎥᏣᏱ ᏗᎪᏢᏔᏅᎯ ᎨᏎᏍᏗ; ᏗᎦᏙᏌᏗᏍᏗᏱᏃ ᎠᎴ ᎤᏯᏅᎯ ᏗᎦᎫᏍᏛᏗᏱ ᏤᎯ, ᎠᎦᎸ ᎤᏁᎬ ᏗᎪᏢᏔᏅᎯ ᎨᏎᏍᏗ.
ᎠᎴ ᎾᏍᏉ ᏧᏴᏢ ᎢᏗᏢ ᎠᏰᏙᎳᏕᏍᏗ ᎠᏍᎪᎯᎫᏈ ᎢᏍᎩᏳᏍᏈᏛ ᏂᎦᏅᎯᏎᏍᏗ; ᎠᎴ ᏗᎦᎫᏍᏛᏗ ᏔᎳᏍᎪᎯ ᎨᏎᏍᏗ, ᎠᎴ ᏔᎳᏍᎪᎯ ᏓᏔᎴᏒ ᎥᏣᏱ ᏗᎪᏢᏔᏅᎯ; ᏗᎦᏙᏌᏗᏍᏗᏱᏃ ᎠᎴ ᎤᏯᏅᎯ ᏗᎦᎫᏍᏛᏗᏱ ᏤᎯ, ᎠᏕᎸ ᎤᏁᎬ ᏗᎪᏢᏔᏅᎯ ᎨᏎᏍᏗ.
ᎾᏯᏛᎥᏃ ᎣᏂ ᏭᏕᎵᎬ ᎢᏗᏢ ᏓᏰᏙᎳᏕᏍᏗ ᎯᏍᎪᏍᎪᎯ ᎢᏯᎩᏳᏍᏈᏛ; ᏗᎦᎫᏍᏛᏗ ᎠᏍᎪᎯ ᎨᏎᏍᏗ, ᎠᎴ ᎾᏍᎩ ᏓᏔᎴᏒ ᎠᏍᎪᏂᎯ ᎨᏎᏍᏗ.
ᎾᏯᏛᎥᏃ ᎣᏂ ᏗᎧᎸᎬ ᎢᏗᏢ, ᎯᏍᎦᏍᎪᎯ ᎢᏯᎩᏅᏳᏍᏈᏛ ᎨᏎᏍᏗ.
ᏓᏰᏙᎳᏛ ᏌᏉ ᎢᏗᏢ [ᎦᎶᎯᏍᏗᏱ] ᎯᏍᎩᎦᏚ ᎢᏯᎩᏳᏍᏈᏛ ᏂᏕᎦᏅᎯᏎᏍᏗ: ᏗᏕᎫᏍᏛᏗ ᏦᎢ ᏂᎦᎡᏍᏗ, ᎠᎴ ᏓᏔᎴᏒ ᏦᎢ.
ᎠᎴ ᎠᎢᏗᏢ ᏓᏰᏙᎳᏕᏍᏗ ᎯᏍᎩᎦᏚ ᎢᏯᎩᏳᏍᏈᏛ ᎢᏗᎦᏅᎯᏛ; ᏗᎦᎫᏍᏛᏗ ᏦᎢ ᏂᎦᎡᏍᏗ, ᎠᎴ ᏓᏔᎴᏒ ᏦᎢ ᏂᎦᎡᏍᏗ.
ᎦᎶᎯᏍᏗᏱᏃ ᎪᏢᏒ ᎦᎵᏦᏛ ᎠᏰᏙᎳᏕᏍᏗ ᏔᎳᏍᎪᎯ ᎢᏯᎩᏳᏍᏈᏛ ᎢᎦᏅᎯᏛ, ᏕᎭᎷᎨ ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏏᏙᎵ ᎤᏥᎸ ᏗᏏᏓᎵ ᎨᏎᏍᏗ, ᎪᏪᎳᏅᎯ ᏴᎩ ᎦᏰᏫᏍᏗ ᎬᏔᏅᎯ; ᏗᏕᎫᏍᏛᏗ ᏅᎩ ᎨᏎᏍᏗ ᎠᎴ ᏓᏔᎴᏒ ᏅᎩ.
ᏂᎦᏛᏃ ᏗᎦᎫᏍᏛᏗ ᎦᎵᏦᏛ ᎬᏩᏚᏫᏛ ᎤᏯᏅᎯ ᎠᏕᎸ ᎤᏁᎬ ᏗᎪᏢᏔᏅᎯ ᏂᏕᎬᏁᏕᏍᏗ; ᏗᎦᏙᏌᏏᏍᏗᏱ ᎠᏕᎸ ᎤᏁᎬ ᏗᎪᏢᏔᏅᎯ ᎨᏎᏍᏗ, ᎠᎴ ᏓᏔᎴᏒ ᎾᎿ ᏗᎫᏍᏙᏍᏗᏱ ᎥᏣᏱ ᏗᎪᏢᏔᏅᎯ ᎨᏎᏍᏗ.
ᎣᏂ ᎠᏍᎪᎯᏧᏈ ᎢᏯᎩᏳᏍᏈᏛ ᏂᎦᏅᎯᏎᏍᏗ, ᎾᏯᏛᎥᏃ ᎯᏍᎦᏍᎪᎯ ᎨᏎᏍᏗ ᏂᎦᎥᎢ, ᏂᎦᏛᎢᏃ ᎯᏍᎩ ᎢᏯᎩᏳᏍᏈᏛ ᎨᏎᏍᏗ, ᎪᏢᏔᏅᎯ ᎤᏏᏙᎵ ᎤᏥᎸ ᏗᏏᏓᎵ, ᏓᏔᎴᏒᏃ ᎾᎿ ᏗᎫᏍᏙᏍᏗᏱ ᎥᏣᏱ ᏗᎪᏢᏔᏅᎯ ᎨᏎᏍᏗ.
ᏂᎦᏛ ᎪᎱᏍᏗ ᏗᎬᏁᏗ ᎦᎵᏦᏛᎢ ᎾᎿ ᏄᏓᎴᏒ ᏗᎦᎸᏫᏍᏓᏁᏗ ᎨᏒᎢ, ᎠᎴ ᏂᎦᏛ ᎾᎿ ᏗᎨᏘᏂᏓᏍᏗ, ᎠᎴ ᏂᎦᏛ ᎣᏂ ᏗᎨᏘᏂᏓᏍᏗ ᎥᏣᏱ ᏗᎪᏢᏔᏅᎯ ᎨᏎᏍᏗ.
ᏂᎯᏃ ᏘᏁᏤᏗ ᎨᏎᏍᏗ ᎢᏏᎵ ᏧᏪᏥ, ᎾᏍᎩ ᎨᏣᏁᏦᎮᏗᏱ ᎪᎱᏍᏗ ᎾᏑᏴᎾ ᎣᎵᏩ ᎪᎢ ᎦᏅᏆᎶᎥᎯ ᎢᎦ ᎦᏘᏍᏙᏗ, ᎾᏍᎩ ᎢᏳᏩᏂᏐᏗᏱ ᎤᏓᏪᎵᎩᏍᏗᏱ ᎠᏨᏍᏙᏗ ᏂᎪᎯᎸᎢ.
ᎦᎵᏦᏛ ᎭᏫᏂᏗᏢ ᏗᎦᎳᏫᎢᏍᏗᏱ, ᎠᏰᏙᎳᏛ ᏙᏱᏗᏢ, ᎾᏍᎩ ᏗᎧᎿᏩᏛᏍᏗ ᎠᎲᎢ ᎢᎬᏱᏗᏢ, ᎡᎳᏂ ᎾᏍᎩᏃ ᏧᏪᏥ ᎣᏍᏛ ᎢᏳᏅᏁᏗ ᎨᏎᏍᏗ ᎤᏒ ᎤᏓᎴᏅᏛ ᏑᎾᎴ ᎬᏗᏍᎩ ᏱᎰᏩ ᎠᎦᏔᎲᎢ. ᎾᏍᎩ ᏂᎪᎯᎸ ᏧᏂᎧᎿᏩᏛᏍᏗ ᎨᏎᏍᏗ ᎠᎾᏓᏁᏟᏴᏏᏒ ᏑᎾᏓᏡᎩ ᎨᏒ ᎢᏏᎵ ᏧᏪᏥ
ᏂᎯᏃ ᎯᏯᏘᏃᎦ ᎯᏯᏓᏓᎴᏛ ᎤᎾᏓᏑᏴ ᎢᏏᎵ ᏧᏪᏥ ᎠᏁᎲᎢ ᎡᎳᏂ ᎡᏣᏂᎵ ᎠᎴ ᎾᏍᎩ ᏧᏪᏥ, ᎾᏍᎩ ᎪᎱᏍᏗ ᎠᏆᏛᏁᏗᏱ ᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ, ᎾᏍᎩ ᎡᎳᏂ, ᎠᎴ ᏁᏓᏈ, ᎠᎴ ᎡᏆᏳ, ᎢᎵᎡᏌ, ᎠᎴ ᎢᏗᎹ, ᎡᎳᏂ ᏧᏪᏥ.
ᎠᎴ ᏗᎦᎸᏉᏗ ᏗᏄᏬ ᏘᏲᏢᎾᏁᏗ ᏘᏲᏢᎾᏁᏗ ᎨᏎᏍᏗ ᎡᎳᏂ ᎡᏣᏂᎵ, ᏗᎬᏩᎸᏌᏛ ᎠᎴ ᎤᏬᏚᎯ ᎢᏳᏩᏁᎯ.
ᏂᎯᏃ ᏘᏁᏤᏗ ᎨᏎᏍᏗ ᏂᎦᏛ ᎠᏂᎦᏔᎾᎢ ᏙᏧᎾᏓᏅᏛᎢ, ᎾᏍᎩ ᎧᎵᎢ ᎦᏥᏁᎸᎯ ᏥᎩ ᎠᏓᏅᏙ ᎠᎦᏔᎾᎢ ᎾᏍᎩ ᏧᏃᏢᎾᏁᏗᏱ ᎡᎳᏂ ᏧᏄᏬᎢ, ᎾᏍᎩ ᎦᎸᏉᏗᏨ ᎢᏳᏩᏁᎯ, ᎪᎱᏍᏗ ᎠᏆᏛᏁᏗᏱᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ.
ᎠᎴ ᎯᎠ ᎾᏍᎩ ᏗᎸᏬ ᏧᏃᏢᏗ ᎨᏒᎢ; ᎠᏓᏁᏣᏍᏚᎶ, ᎠᎴ ᎡᏉᏗ, ᎠᎴ ᏂᎦᏰᏫᏒᎾ ᎠᏄᏬ, ᎠᎴ ᏗᎪᏪᎵ ᎭᏫᏂ ᎠᏄᏬ, ᎠᎵᏍᏚᎶ, ᎠᎴ ᎠᏓᏠᏍᏗ; ᎠᎴ ᏗᎦᎸᏉᏗ ᏗᏄᏬ ᏧᏃᏢᎾᏁᏗ ᎨᏎᏍᏗ ᎡᎳᏂ ᎡᏣᏂᎵ, ᎠᎴ ᎾᏍᎩ ᏧᏪᏥ, ᎾᏍᎩ ᎪᎢᏍᏗ ᎠᏆᏛᏁᏗᏱ ᎠᏂᎸ-ᎨᎶᎯ ᏧᎸᏫᏍᏓᏁᏗ ᎨᏒᎢ.
ᎠᎴ ᎤᏅᏙᏗ ᎨᏎᏍᏗ, ᎠᏕᎸ ᏓᎶᏂᎨᎢ, ᎠᎴ ᏕᎭᎷᎨᎢ, ᎠᎴ ᎩᎦᏢᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ.
ᎡᏉᏗᏃ ᎠᏕᎸ ᏓᎶᏂᎨ ᎤᏃᏢᏙᏗ ᎨᏎᏍᏗ, ᎠᎴ ᎠᏄᏬ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸ ᏗᏏᏓᎵ, ᎠᎴ ᎠᎵᏏᎾᎯᏍᏔᏅᎯ ᏗᎦᎸᏫᏍᏓᏁᎸᎯ ᎨᏎᏍᏗ ᎾᎿᏂ.
ᎢᏧᎳᏃ ᏗᎦᏅᏬ ᏤᎯ ᎢᏧᎳ ᏓᏍᏛ ᏧᏠᎯᏍᏗ ᎨᏎᏍᏗ; ᎾᏍᎩᏃ ᏚᏚᏓᏖᏍᏗ.
ᎠᏓᏠᏍᏗᏃ ᎡᏉᏗ ᎦᎸᏍᏙᏗ ᎾᎿ ᏂᎦᏛ ᎤᏠᏱᏉ ᎪᏢᏔᏅᎯ ᎨᏎᏍᏗ, ᎠᎴ ᎾᏍᎩᏯ ᏗᎦᎸᏫᏍᏓᏁᎸᎯ; ᎠᏕᎸ ᏓᎶᏂᎨ ᎪᏢᏔᏅᎯ ᎨᏎᏍᏗ, ᎠᎴ ᎠᏄᏬ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸ ᏗᏏᏓᎵ.
ᎠᎴ ᏔᎵ ᎣᏂᎩ ᏅᏯ ᏕᎯᎩᎡᎭ, ᎠᎴ ᎾᎿ ᏕᎯᏰᎶᎸᎭ ᏕᎨᏪᎳᏅᎭ ᏕᎣᎾ ᏙᎥ ᎢᏏᎵ ᏧᏪᏥ;
ᏑᏓᎵ ᏚᎾᏙᎥ ᏌᏉ ᏅᏲᎯ ᏕᎪᏪᎴᏍᏗ, ᎠᏂᏐᎢᏃ ᏚᎾᏙᎥ ᏑᏓᎵ ᎢᏯᏂᏛ ᏐᎢᏱ ᎾᏲᎯ ᏕᎪᏪᎴᏍᏗ, ᎾᏍᎩᏯ ᎤᎾᏕᏅᏒᎢ.
ᎾᏍᎩ ᏅᏲᎯ ᎠᏰᎶᎯ ᏗᎪᏪᎵᏍᎩ ᎤᏬᏪᎳᏅᎯ ᎨᏎᏍᏗ, ᎾᏍᎩᏯ ᎠᏐᎥᏍᏙᏗ ᏂᎬᏅᎢ ᎪᏪᎸ ᏕᎪᏪᎴᏍᏗ, ᎾᏍᎩ ᏔᎵ ᏅᏯ, ᎾᏍᎩ ᎢᏏᎵ ᏧᏪᏥ ᏚᎾᏙᎥ ᏕᎪᏪᎴᏍᏗ; ᎠᎴ ᎠᏕᎸ ᏓᎶᏂᎨ ᏗᎪᏢᏔᏅᎯ ᎾᎿ ᏅᏯᏗᎦᎪᏗᏱ ᏕᎯᎧᏅᎴ.
ᎾᏍᎩᏃ ᏔᎵ ᏅᏯ ᎡᏉᏗᏱ ᏗᎦᏅᏬᎢ ᏕᎧᏅᎭ, ᎾᏍᎩ ᏅᏯ ᎨᎦᏅᏓᏗᏍᏙᏗ ᎨᏎᏍᏗ ᎢᏏᎵ ᏧᏪᏥ, ᎡᎳᏂᏃ ᎾᏍᎩ ᏚᎾᏙᎥ ᏕᎤᏃᏝᎮᏍᏗ ᏱᎰᏩ ᏓᎧᏅᎢ, ᎾᏍᎩ ᎨᎦᏅᏓᏍᏙᏗ. .
ᎠᎴ ᏅᏯ ᏗᎦᎪᏗᏱ ᎠᏕᎸ ᏓᎶᏂᎨ ᏕᎨᏢᏔᏅᎭ;
ᏧᏓᏕᏒᏛᏃ ᏔᎵ ᏕᎨᏢᏅᎭ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᏕᎰᏢᏔᏅᎭ, ᏓᏍᏛᎢ ᏕᎦᏕᏍᏗ; ᎾᏍᎩ ᏗᏏᏓᎵ ᎨᏎᏍᏗ, ᎾᏍᎩᏃ ᏧᏓᏕᏒᏛ ᏅᏯᏗᎦᎪᏗᏱ ᏕᎫᏓᎴᏍᏗ.
ᎠᏓᏁᏣᏍᏚᎶᏃ ᏗᎫᎪᏙᏗ ᎰᏢᏅᎭ ᎠᎵᏏᎾᎯᏍᏔᏅᎯ ᏗᎦᎸᏫᏍᏔᏁᎸᎯ ᎨᏎᏍᏗ; ᎡᏉᏗ ᎢᏨᏁᏗ ᎨᏒ ᎾᏍᎩᏯ ᏅᏁᎸᎭ ᎨᏢᏅᎭ; ᎰᏢᏔᏅᎭ ᎠᏕᎸ ᏓᎶᏂᎨᎢ, ᎠᎴ ᎠᏄᏬ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸ ᏗᏌᏓᎵ.
ᎢᎦᏲᏛᎭ ᎨᏎᏍᏗ ᎬᏩᏚᏫᏛ ᏗᏯᎦᏑᏛᏅᎯ ᎨᏒᎢ, ᎠᏓᏬᎯᎳ ᏂᎦᏅᎯᏎᏍᏗ, ᎠᎴ ᎠᏓᏬᎯᎳ ᎾᏯᏛᎡᏍᏗ.
ᎠᎴ ᎾᎿ ᏗᏣᎪᏗ ᎨᏎᏍᏗ ᎾᏯ, ᎾᏍᎩ ᏅᎩ ᏂᏚᏓᏅᏅ ᏅᏯ; ᏌᏉ ᎤᏓᏅᏅ, ᏓᏂᎵᏯ, ᎠᎴ ᏙᏆᏏ, ᎠᎴ ᎡᎻᎳ ᏕᎦᎧᎮᏍᏗ; ᎯᎠ ᎾᏍᎩ ᎢᎬᏱᏱ ᎤᏓᏅᏅ ᎨᏎᏍᏗ.
ᏔᎵᏁᏃ ᎤᏓᏅᏅ ᏃᏈᎩ, ᏌᏆᏯ ᎠᎴ ᏓᎹᏂ ᏕᎦᎧᎮᏍᏗ.
ᏦᎢᏁᏃ ᎤᏓᏅᏅ ᏤᏏᏂ, ᎡᎩᏗ, ᎠᎴ ᎠᎻᏗᏏ ᏕᎦᎧᎮᏍᏗ.
ᏅᎩᏁᏃ ᎤᏓᏅᏅ ᏇᎵ, ᎠᎴ ᎣᏂᎩ, ᎠᎴ ᏣᏍᏆ; ᎠᏕᎸ ᏓᎶᏂᎨᏍᏛᏱ ᏕᎦᏬᎮᏍᏗ ᎾᎿ ᏗᎦᎪᏗᏱ ᎨᏒ.
ᎤᏲᎯᏃ ᏓᏰᎶᎴᏍᏗ ᏕᎪᏪᎴᏍᏗ ᏚᎾᏙᎥ ᎢᏏᎵ ᏧᏪᏥ, ᏔᎳᏚ ᎨᏎᏍᏗ ᏚᎾᏙᎥ ᏕᎪᏪᎸᎢ, ᎠᏐᎥᏍᏙᏗ ᏥᏂᎬᏃ ᏥᎪ-ᏪᎶ ᎾᏍᎩᏯᎢ; ᎠᏂᏏᏴᏫᎭ ᏚᎾᏙᎥ ᏕᎪᏪᎴᏍᏗ ᎾᏍᎩ ᏔᎳᏚ ᎾᏂᎳᏍᏓᎸᎢ.
ᎠᏓᏁᏣᏍᏚᎶᎩ ᎯᏃ ᏓᏍᏛᎢ ᏧᏓᏕᏒᏛ ᏗᏣᏛᏗ ᎨᏎᏍᏗ, ᎾᏍᎩ ᏧᏓᏕᏒᏛ ᏗᏏᏓᎵ ᎠᎴ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎪᏢᏔᏅᎯ ᎨᏎᏍᏗ.
ᎠᎴ ᎠᏓᏁᏣᏍᏕᎶᎩᎯ ᏔᎵ ᏧᏓᏆᏙᎩ ᏗᏣᏙᏗ ᎨᏎᏍᏗ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎾᏍᎩᏃ ᎯᎠ ᏔᎵ ᏧᏓᏆᏙᎩ ᏗᏣᏆᏙᎩ ᏗᏣᏙᏗ ᎨᏎᏍᏗ ᎢᏧᎳ ᎢᏗᏢ ᏓᏍᏛ ᎠᏓᏁᎳᏍᏚᎶᎩᎯ.
ᎾᏍᎩᏃ ᏔᎵ ᏧᏓᏕᏒᏛ ᏗᏏᏓᎵ ᎠᏕᎸ ᏓᎵᏂᎨ ᏗᎪᏢᏔᏅᎯ ᏗᏣᏛᏗ ᎨᏎᏍᏗ ᏧᏓᏆᏙᎩ ᏕᎦᏛ ᎢᏧᎳᏗᏢ ᏓᏍᏛ ᎠᏓᏁᏣᏍᏚᎶᎩᎯ.
[ᏗᏐᎢᏃ] ᏔᎵ ᏧᏍᎪᎵ ᎾᏍᎩ ᏔᎵ ᏗᏏᏓᎵ ᏧᏓᏕᏒᏛ ᏕᎱᏓᎸᏅᎭ ᏔᎵ ᏅᏯᏗᎦᎪᏗᏱ, ᎠᎴ ᎾᏍᎩ ᏕᎱᏓᏔᏅᎭ ᏗᎦᏅᏬ ᏤᎯ ᎾᏍᎩ ᎡᏉᏗᏱ ᎢᎬᏱᏗᏢ.
ᎠᎴ ᏔᎵ ᏧᏓᏆᏙᎩ ᏕᎰᏢᏅᎭ ᎠᏕᎸ ᏓᎶᏂᎨ ᏕᎨᏢᏔᏅᎭ, ᎠᎴ ᎠᏓᏁᏣᏍᏚᎶᎩᎯ ᏧᏍᎪᎵ ᎢᏧᎳ ᎢᏗᏢ ᏕᎭᏔᏅᎭ, ᎾᎿ ᏓᏍᏛᎢ, ᎾᏍᎩ ᎡᏉᏗᏱ ᎠᏍᏆᎨᏂ ᎭᏫᏂᏗᏢ ᏥᎩ.
ᏂᏗᎬᏩᏓᎴᏃ ᏧᏓᏆᏙᎩ ᏔᎵ ᎠᏕᎸ ᏓᎶᏂᎨ ᏕᎰᎨᏢᏔᏅᎭ, ᎠᎴ ᏕᎭᏔᏅᎭ ᎡᏉᏗᏱ ᏔᎵ ᏗᎦᏅᏬ ᏤᎯ ᎭᏫᏂᏗᏢ, ᎢᎬᏱ ᎢᏗᏢ, ᏕᎫᏓᏛ ᎾᎥᎢ, ᎡᏉᏗ ᎦᎸᏍᏗᏗ ᎦᎸᎥ ᎦᎸᎳᏗᏢ.
ᎠᏓᏁᏣᏍᏚᎶᏃ ᎠᎴ ᎡᏉᏗ ᏧᏓᏚᏙᏗ ᎨᏎᏍᏗ ᏧᏓᏆᏙᎩ ᏕᎦᏛᎢ, ᎤᏅᏙᏗ ᎠᏍᏘ ᏕᎭᎷᎨᎢ, ᎾᏍᎩ ᎦᎸᎳᏗᏢ ᎢᏳᎵᏍᏙᏗᏱ ᎾᎿ ᎦᎸᏍᏗ ᎦᎸᎥ ᎡᏉᏗ, ᎾᏍᎩ ᎠᏓᏁᏣᏍᏚᎶ ᎡᏉᏗᏃ ᏧᎾᎦᎴᏅᏗᏱ ᏂᎨᏒᎾ.
ᎡᎳᏂᏃ ᎢᏏᎵ ᏧᏪᏥ ᏚᎾᏙᎥ ᏓᏱᏙᎮᏍᏗ ᏗᎫᎪᏙᏗ ᎠᏓᏁᏣᏍᏚᎶᎩᎯ ᏕᎦᎧᎲᎢ ᎤᎾᏫᏱ ᏄᏩᏁᏍᏗ ᎾᎯᏳ ᏩᏴᎯᎮᏍᏗ ᎦᎸᏉᏗᏳ ᎨᏒᎢ, ᎾᏍᎩ ᎨᎦᏅᏓᏗᏍᏙᏗ ᎨᏎᏍᏗ ᏱᎰᏩ ᎠᎦᏔᎲ ᏂᎪᎯᎸᎢ.
ᎠᎴ ᏗᎫᎪᏙᏗ ᎠᏓᏁᏣᏍᏕᎶᎩᎯ ᎾᎿ ᏗᏣᎪᏗ ᎨᏎᏍᏗ ᎤᎵᎻ ᎠᎴ ᎡᎳᏂ ᎤᎾᏫᏱ ᏂᏕᎤᏍᏕᏍᏗ ᎾᎯᏳ ᏱᎰᏩ ᎠᎦᏔᎲ ᏫᎦᎷᎨᏍᏗ; ᎠᎴ ᎡᎳᏂ ᎤᎾᏫᏱ ᏂᏕᎤᏍᏕᏍᏗ ᏗᎨᎫᎪᏓᏁᏗ ᎢᏏᎵ ᏧᏪᏥ ᏱᎰᏩ ᎠᎦᏔᎲ ᏂᎪᎯᎸᎢ.
ᎠᏄᏬᏃ ᎡᏉᏗ ᎭᏫᏂᏗᏢ ᎠᏄᏬᏍᏗ ᏕᎭᎷᎨᏍᏛᎭ ᏦᏢᏙᏗ ᎨᏎᏍᏗ.
ᎤᏍᎩᎵᏃ ᎾᎿ ᎠᏰᎵ ᎠᏔᎴᎭᏍᏗ, ᎠᎴ ᎠᎬᏔᏅᏕᏍᏗ ᎬᏅᎯ ᎠᏔᎴᏒ ᎤᏚᏫᏛ ᎭᏆᏥᏂ ᏣᏔᎴᏐ ᎾᏍᎩᏯᎢ, ᎾᏍᎩ ᎤᏓᏣᎦᎸᏗᏱ ᏂᎨᏒᎾ.
ᎭᏫᏂᏗᏢᏃ ᎦᏓᎷᏯᏛᎢ ᏆᎻᏆᏂ ᏗᏦᏢᏗ ᎨᏎᏍᏗ ᎠᏂᏕᎭᎷᎨ ᎠᎴ ᎠᏂᎩᎦᎨ, ᎠᎴ ᎤᏍᎪᏍᏛ ᎠᏂᎩᎦᎨᎢ, ᎦᏓᎷᏯᏛ ᎤᏚᏫᏛ ᏗᏣᏙᏗ ᎨᏎᏍᏗ; ᎠᎴ ᎤᎭᎸᏂᎯ ᎠᏕᎸ ᏓᎶᏂᎨ ᏗᎪᏢᏔᏅᎯ ᎠᏰᎵ ᏗᏣᏙᏗ ᎨᏎᏍᏗ ᎾᎿ ᎬᏩᏚᏫᏛ;
ᎢᎬᏱ ᎦᏖᏍᏗ ᎤᎭᎸᏂᎯ ᎠᏕᎸ ᏓᎶᏂᎨ ᎪᏢᏔᏅᎯ, ᎿᏉᏃ ᏆᎻᏆᏂ, ᎤᎭᎸᏂᎯ ᎠᏕᎸ ᏓᎶᏂᎨ ᎪᏢᏔᏅᎯ, ᎠᎴ ᏆᎻᏆᏂ, ᎾᎿ ᎦᏓᎷᏯᏛ ᎠᏄᏬᎩᎯ ᎤᏚᏫᏛ.
ᎡᎳᏂᏃ ᎤᏄᏪᏍᏗ ᏚᎸᏫᏍᏓᏁᎸᎭ: ᎤᏓᏃᏴᎵᏍᏛᏃ ᎬᏛᎪᏗ ᎨᏎᏍᏗ ᏩᏴᎯᎮᏍᏗ ᎦᎸᏉ ᏗᏳ ᎨᏒ ᏱᎰᏩ ᎠᎦᏔᎲᎢ, ᎠᎴ ᏗᎦᏄᎪᎨᏍᏗ, ᎾᏍᎩ ᎤᏲᎱᎯᏍᏗᏱ ᏂᎨᏒᎾ.
ᎠᏯᏖᎾᏃ ᎤᏥᏍᏓᎷᎩᏍᎩ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎰᏢᏔᏅᎭ; ᎾᎿᏃ ᎯᏰᎶᎸᎭ ᎬᏪᎳᏅᎭ ᎠᏐᎥᏍᏙᏗᏱ ᏥᏕᎪᏪᎶ ᎾᏍᎩᏯᎢ, ᎯᎠ ᏄᏍᏕᏍᏗ, ᏱᎰᏩ ᎤᏤᎵ ᎦᎸᏉᏗᏳ ᎢᏯᎬᏁᎸᎯ.
ᎾᏍᎩᏃ ᏕᎭᎷᎨ ᎠᏇᎷᏍᏗ ᎢᏳᏍᏗ ᎾᎿ ᏣᏯᎸᏗ ᎨᏎᏍᏗ, ᎾᏍᎩᏃ ᎠᎵᏍᏚᎶᎩᎯ ᎦᏯᎴᏍᏗ, ᎾᏍᎩ ᎢᎬᏱᏗᏢ ᎠᎵᏍᏚᎶᎩᎯ ᎦᏯᎴᏍᏗ.
ᎠᎴ ᎡᎳᏂ ᎠᎬᏓᎨᏂ ᎦᏯᎴᏍᏗ; ᎠᎴ ᎡᎳᏂ ᎠᏱᏙᎮᏍᏗ ᎤᏂᏍᎦᏅᏨ ᎾᎿ ᎦᎸᏉᏗᏳ ᎨᏒᎢ, ᎾᏍᎩ ᎦᎸᏉᏗᏳ ᏥᎾᏅᏁᎭ ᎢᏏᎵ ᏧᏪᏥ ᏄᏓᎴᏒ ᎠᎾᎵᏍᎪᎸᏗᏍᎬᎢ; ᎠᎴ ᏂᎪᎯᎸ ᎦᏯᎴᏍᏗ ᎡᎳᏂ ᎠᎬᏓᎨᏂ, ᎾᏍᎩ ᎨᎦᏓᏂᎸᎢᏍᏙᏗ ᎨᏎᏍᏗ ᏱᎰᏩ ᎠᎦᏔᎲᎢ.
ᎠᎴ ᏴᎩ ᎬᏗ ᏗᏥᏪᎶᏗ ᎨᏎᏍᏗ ᎭᏫᏂ ᎠᏄᏬ ᎤᏏᏙᎵ ᎤᏥᎸ ᎪᏢᏔᏅᎯ, ᎠᎴ ᎠᎵᏍᏚᎶ ᎤᏏᏙᎵ ᎤᏥᎸ ᏦᏢᏙᏗ ᎨᏎᏍᏗ, ᎠᎴ ᎠᏓᏠᏍᏗ ᏦᏪᎶᏗ ᎨᏎᏍᏗ ᏴᎩ ᎬᏗ.
ᎠᎴ ᎡᎳᏂ ᏧᏪᏥ ᎭᏫᏂ ᏧᎾᏄᏬ ᏗᎩᏲᏢᎾᏁᏗ ᎨᏎᏍᏗ, ᎠᎴ ᏧᎾᏓᏠᏍᏗ ᏗᎩᏲᏢᎾᏁᏗ ᎨᏎᏍᏗ, ᎠᎴ ᏗᎩᏲᏢᏁᏗ ᎨᏎᏍᏗ ᏄᎾᎵᏍᏚᎶ ᏧᎸᏌᏛ ᎠᎴ ᎤᏬᏚᎯ ᎢᏳᏅᏁᎯ.
ᎡᎳᏂᏃ ᎡᏣᏂᎵ ᎠᎴ ᏧᏪᏥ ᎾᏍᎩ ᏗᎩᏄᏬᏍᏙᏗ ᎠᎴ ᏗᎩᏍᏚᎶᏙᏗ ᎨᏎᏍᏗ; ᎠᎴ ᏗᎩᎶᏁᏗ ᎨᏎᏍᏗ, ᎠᎴ ᎩᏯᏒᎦᎶᏗ ᎨᏎᏍᏗ ᏗᎦᎸᏫᏍᏓᏁᏗ, ᎠᎴ ᎦᎸᏉᏗᏳ ᎢᎩᏴᏁᏗ ᎨᏎᏍᏗ, ᎾᏍᎩ ᎪᎱᏍᏗ ᎬᏆᏛᏁᏗᏱ ᎠᏥᎸ-ᎨᎶᎯ ᏧᎸᏫᏍᏓᏁᏗ ᎨᏒᎢ.
ᏧᎾᏑᎶᏃ ᏗᎩᏲᏢᎾᏁᏗ ᎨᏎᏍᏗ ᎤᏥᎸ ᎠᏄᏬ ᏗᎪᏢᏔᏅᎯ, ᎾᏍᎩ ᎤᏂᏲᏓᎬ ᎨᏒ ᎤᏄᏢᏉᏗ: ᏗᏂᏖᏍᎨᏂ ᎠᏃ ᏗᏂᎦᎶ ᎢᏴᏛ ᏫᏚᏂᎶᎨᏍᏗ.
ᎡᎳᏂᏃ ᎠᎴ ᏧᏪᏥ ᎾᏍᎩ ᏚᎾᏑᎴᏍᏗ ᎾᎯᏳᏩᏂᏴᎯᎮᏍᏗ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᎾᎯᏳ ᎠᏥᎸ ᎨᎳᏍᏗᏱᎾᎥ ᏩᏂᎷᎨᏍᏗ ᏧᏂᎸᎡᎢᏍᏓᏁᏗᏱ ᎦᎸᏉᏗᏳ ᎨᏒᎢ; ᎾᏍᎩ ᎤᏂᏱᏓᏍᏗᏱ ᏂᎨᏒᎾ ᎠᏍᎦᏂ, ᎠᎴ ᏧᏂᏲᎱᎯᏍᏗᏱ ᏁᎨᏒᎾ. ᎾᏍᎩ ᏧᎧᎾᏩᏛᏍᏗ ᎨᏎᏍᏗ ᎤᏩᏒ, ᎠᎴ ᎾᏍᎩ ᎤᏁᏢᏔᏅᎩ ᎨᏒ ᏂᎪᎯᎸᎢ.
ᎯᎠᏃ ᎾᏍᎩ ᎢᎩᏴᏁᏗ ᎨᏎᏍᏗ ᎦᎸᏉᏗᏳ ᏂᎩᏴᏁᎸᎭ ᎪᎱᏍᏗ ᎬᏆᏛᏁᏗᏱ ᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ. ᏌᏉ ᏩᎦ ᏧᎪᏅᏍᏓᎵ ᎭᏘᏁᏒᎭ, ᎠᎴ ᎠᏂᏔᎵ ᎤᏂᏃᏕᎾ ᏧᎾᎪᏅᏍᏓᎵ ᎪᎱᏍᏗ ᏄᏂᎪᎸᎾ,
ᎠᎴ ᎦᏚ ᎾᎪᏔᏅᎾ, ᎠᎴ ᎦᏚ ᏂᏓᎪᏔᏅᎾ ᎪᎢ ᏗᏑᏱ, ᎠᎴ ᏗᏌᎨ ᎦᏚ ᏂᏓᎪᏔᏅᎾ ᏗᎦᎶᏁᎥᎯ; ᎤᏣᎴᏍᏗ ᎢᏒ ᏗᏦᏢᏙᏗ ᎨᏎᏍᏗ.
ᏌᏉᏃ ᏔᎷᎶᎩᎯ ᏗᏣᎶᏗ ᎨᏎᏍᏗ, ᎠᎴ ᏔᎷᏣᎩᎯ ᏗᎦᎵ ᏗᏣᏲᎯᏍᏗ ᎨᏎᏍᏗ, ᏚᎵᏠᏯᏍᏕᏍᏗ ᏩᎦ ᎠᎴ ᎠᏂᏔᎵ ᎤᏂᏃᏕᎾ.
ᎡᎳᏂᏃ ᎠᎴ ᎾᏍᎩ ᏧᏪᏥ ᏗᎩᏯᏘᏃᎯᏍᏗ ᎨᏎᏍᏗ ᎦᎶᎯᏍᏗᏱ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᎠᎹ ᏗᎩᏯᏬᏍᏙᏗ ᎨᏎᏍᏗ.
ᏗᏄᏬᏃ ᏗᏣᏁᏍᏗ ᎨᏎᏍᏗ, ᎠᎴ ᎭᏫᏂ ᎠᏄᏬ ᎯᏄᏬᏍᏗ ᎨᏎᏍᏗ ᎡᎳᏂ, ᎠᎴ ᏂᎦᏰᏫᏒᎾ ᎠᏄᏬ ᎡᏉᏗ ᏗᏂᏰᎦᎵ ᎯᏄᏬᎥᎭ, ᎠᎴ ᎡᏉᏗ, ᎠᎴ ᎠᏓᏁᏣᏍᏚᎶ, ᎠᎴ ᎯᏯᏠᏍᏔᏅᎭ ᎠᏓᏠᏍᏗ ᎡᏉᏗ ᎦᎸᏍᏙᏗ.
ᎠᎵᏍᏚᎶᏃ ᎯᏍᏚᎶᏗ ᎨᏎᏍᏗ, ᎠᎴ ᎦᎸᏉᏗ ᎠᏯᏖᎾ ᎤᏥᏍᏓᎷᎩᏍᎩ ᎠᎵᏍᏚᎶᎩᎯ ᎯᏯᎸᏅᎭ.
ᎪᎢᏃ ᎠᏠᏁᏗ ᎯᏁᎩᏒ ᎠᎴ ᎠᏍᎪᎵ ᎯᏍᏚᏢᎭ ᎠᎴ ᎯᎶᏁᎥᎭ.
ᎠᎴ ᎾᏍᎩ ᏧᏪᏥ ᏕᎭᏘᏃᎸᎭ, ᎠᎴ ᎭᏫᏂ ᏗᏄᏬ ᏕᎩᏄᏫᎥᎭ.
ᎠᎴ ᏕᎩᏯᏠᏍᏔᏅᎭ ᏗᏓᏠᏍᏗ ᎡᎳᏂ ᎠᎴ ᏧᏪᏥ, ᎠᎴ ᏕᎩᏍᏚᎶᏔᏅ ᏗᎵᏍᏚᎶ; ᎠᏥᎸᏃᎨᎶᎯ ᏧᎸᏫᏍᏓᏁᏗ ᎨᏒ ᎤᎾᏤᎵ ᎨᏎᏍᏗ ᏗᎧᎿᏩᏛᏍᏗ ᎾᏍᎩᏯ ᏂᎬᏅ ᏂᎪᎯᎸᎢ; ᎠᎴ ᎯᎠ ᏗᎦᎸᏫᏍᏓᏁᏗ ᎩᏯᏒᎦᎸᏙᏗ ᎨᏎᏍᏗ ᎡᎳᏂ ᎠᎴ ᎾᏍᎩ ᏧᏪᏥ.
ᎠᎴ ᎯᏯᏘᏃᎯᏍᏗ ᎨᏎᏍᏗ ᏧᎪᏅᏍᏓᎵ ᏩᎦ ᎢᎬᏱᏗᏢ ᎦᎵᏦᏛ ᏗᎦᎳᏫᎢᏍᏗᏱ; ᎠᎴ ᎡᎳᏂ ᎠᎴ ᎾᏍᎩ ᏧᏪᏥ ᎠᏍᎪᎵ ᏩᎦ ᏧᎾᏏᏔᏗᏍᏗ ᎨᏎᏍᏗ.
ᎠᎴ ᎯᎢᏍᏗ ᎨᏎᏍᏗ ᏩᎦ ᏱᎰᏩ ᎠᎦᏔᎲ ᎦᎶᎯᏍᏗᏳᎶᏗ ᎦᎵᏦᏛ ᏗᎦᎳᏫᎢᏍᏗᏱ.
ᎢᎦᏛᏃ ᎾᏍᎩ ᏩᎦ ᎤᎩᎬ ᏣᏁᎩᏍᏗ ᎨᏎᏍᏗ, ᎠᎴ ᏣᏅᎵᏰᏗ ᎨᏎᏍᏗ ᎯᏰᏌᏛ ᎬᏗ ᎠᏥᎸ ᎨᎳᏍᏗᏱ ᏚᎷᎬᎢ, ᏂᎦᏛᏃ ᎩᎬ ᎠᏥᎸ-ᎨᎳᏍᏗᏱ ᎦᎧᎲ ᎤᎶᏗᏢ ᏣᏨᏗ ᎨᏎᏍᏗ.
ᎠᎴ ᏂᎦᏛ ᎤᎵᏦᎯᏛ ᏧᎵᎩᏏᏱ ᎦᏯᎸ ᏣᎴᏍᏗ ᎨᏎᏍᏗ, ᎠᎴ ᎤᏪᎶ ᎦᎸᎳᏗᏢ ᏓᏓᎯᏢ ᎡᎯ, ᎠᎴ ᎢᏧᎳ ᏧᏓᎵ ᎠᎴ ᎤᎵᏦᎯᏛ ᎾᎿ ᎦᏯᎸᎢ; ᎠᎴ ᎠᏥᎸ ᎨᎳᏍᏗᏱ ᏕᎭᎪᎲᏍᏔᏅᎭ.
ᎤᏫᏯᏍᎩᏂ ᎾᏍᎩ ᏩᎦ ᎠᎴ ᎤᏁᎦ, ᎠᎴ ᎤᏬᎳᏅᎢ, ᏣᎪᎲᏍᏙᏗ ᎨᏎᏍᏗ ᎠᏥᎸᏱ ᎠᏂᏅ ᏙᏱᏗᏢ; ᎠᏍᎦᏅᏨ ᎠᎵᏍᎪᎸᏙᏗ ᎾᏍᎩ.
ᎠᎴ ᎤᏃᏕᎾ ᏌᏉ ᎯᏯᏘᏅᏍᏗ ᎨᏎᏍᏗ; ᎡᎳᏂᏃ ᎠᎴ ᎾᏍᎩ ᏧᏪᏥ ᏧᎾᏏᏔᏗᏍᏗ ᎨᏎᏍᏗ ᎠᏍᎪᎵ ᎤᏃᏕᎾ.
ᎠᎴ ᎯᎢᏍᏗ ᎨᏎᏍᏗ ᎤᏃᏕᎾ, ᎠᎴ ᏣᏁᎩᏍᏗ ᎨᏎᏍᏗ ᎤᎩᎬ ᎠᎴ ᎠᏥᎸ -ᎨᎳᏍᏗᏱ ᏂᎬᎾᏛ ᏗᏣᏍᏚᏟᏓᏍᏗ ᎨᏎᏍᏗ.
ᎤᏃᏕᎾᏃ ᎯᎬᎠᎷᏯᏍᏗ ᎨᏎᏍᏗ, ᎠᎴ ᏧᎵᎩᏏ ᏗᏨᎩᎶᏍᏗ ᎨᏎᏍᏗ ᎠᎴ ᏗᎦᏅᏍᎨᏂ, ᏗᎬᎭᎸᏛᏃ ᎠᎴ ᎤᏍᎪᎵ ᏓᎲ ᎾᎿ ᏗᏣᏗ ᎨᏎᏍᏗ ᎾᏍᎩ.
ᎤᏃᏕᎾᏃ ᏂᎬ ᎠᏥᎸ-ᎨᎳᏍᏗᏱ ᎯᏯᎪᎲᏍᏙᏗ ᎨᏎᏍᏗ; ᎠᎪᎲᏍᏔᏅᎯ ᎠᎵᏍᎪᎸᏓᏁᎸᎯ ᏱᎰᏩ ᎯᎠ; ᎤᎦᎾᏍᏛ ᎦᏩᏒᎩ ᎯᎠ, ᎠᏥᎸ ᎬᏗ ᎠᎵᏍᎪᎸᏓᏁᎸᎯ ᏱᎰᏩ.
ᎠᎴ ᏐᎢ ᎤᏃᏕᎾ ᎯᏯᏘᏅᏍᏗ ᎨᏎᏍᏗ; ᎡᏁᎳᏂᏃ ᎠᎴ ᎾᏍᎩ ᏧᏪᏥ ᏧᎾᏏᏔᏗᏍᏗ ᎨᏎᏍᏗ ᎤᏃᏕᎾ ᎤᏍᎪᎵ.
ᎿᏉᏃ ᎯᎢᏍᏗ ᎨᏎᏍᏗ ᎤᏃᏕᎾ, ᎠᎴ ᎢᎦᏛ ᎤᎫᎬ ᏣᏁᎩᏍᏗ ᎨᏎᏍᏗ, ᎠᎴ ᏣᏅᎵᏰᏗ ᎨᏎᏍᏗ ᎡᎳᏂ ᎠᎦᏘᏏ ᎦᎴᏂ ᎠᏍᏛᎢ, ᎠᎴ ᎾᏍᎩ ᏧᏪᏥ ᎠᎦᏘᏏ ᏗᏂᎴᏂ ᎠᏍᏛᎢ, ᎠᎴ ᎤᏛᏃᎯ ᏓᏂᏰᏌᏛ ᎠᎦᏘᏏ. ᏧᏃᏰᏂ, ᎠᎴ ᏧᏛᏃᎯ ᏓᏂᎾᏌᏛᎢ ᎠᎦᏘᏏ ᏧᎾᎳᏏᏕᏂ, ᎠᎴ ᎩᎬ ᏗᏣᏍᏚᏟᏓᏍᏗ ᎨᏎᏍᏗ ᎠᏥᎸ-ᎨᎳᏍᏗᏱ ᏂᎬᎾᏛᎢ.
ᎩᎬᏃ ᎠᏥᎸ-ᎨᎳᏍᏗᏱ ᎤᏓᏅᎵᏰᎥ ᎠᎴ ᎪᎢ ᎠᏠᏁᏗ ᏣᏁᎩᏍᏗ ᎨᏎᏍᏗ, ᎠᎴ ᎡᎳᏂ ᎯᏍᏚᏟᏍᏗ ᎨᏎᏍᏗ, ᎠᎴ ᏧᏄᏬᎩᎯ, ᎠᎴ ᎾᏍᎩ ᏧᏪᏥ, ᎠᎴ ᎾᏍᎩ ᏧᎾᏄᏬᎩᎯ; ᎾᏍᎩᏃ ᎠᏥᎸᏉᏔᏅᎯ Ꮥ ᎨᏎᏍᏗ, ᎠᎴ ᏧᏄᏬ, ᎠᎴ ᎾᏍᎩ ᏧᏪᏥ, ᎠᎴ ᎾᏍᎩ ᏧᏪᏥ ᏄᎾᏄᏬ ᏗᎦᎸᏉᏔᏅᎯ ᎨᏎᏍᏗ.
ᎠᎴ ᎾᏍᏉ ᎾᏍᎩ ᎤᏃᏕᎾ ᎤᎵᏦᎯᏛ ᎠᎴ ᏗᎦᏆᎵᎢ, ᎠᎴ ᎤᎵᏦᎯᏛ ᏧᎵᎩᏏᎯ ᎦᏯᎸᎢ, ᎠᎴ ᎤᏪᎶ ᎦᎸᎳᏗᏢ ᏓᏓᎯᏢ ᎡᎯ, ᎠᎴ ᎢᏧᎳ ᏧᏓᎵ, ᎠᎴ ᎤᎵᏦᎯᏛ ᎾᎿ ᎦᏯᎸᎢ, ᎠᎴ ᎠᎦᏘᏏ ᎦᎦᎳ; ᎦᎸᏉᏗᏳᏰᏃ ᎢᎬᏁᎯ ᎤᏃᏕᎾ.
ᎠᎴ ᏌᏉ ᎦᏌᏆᎸ ᎦᏚ, ᎠᎴ ᏌᏉ ᎦᏚ ᎪᎢ ᏗᏑᏱ, ᎠᎴ ᏌᏉ ᏌᎨ ᎦᏚ ᏔᎷᏣᎩᎯ ᏗᎦᎴᏛ ᎾᏍᎩ ᎾᎿ ᎾᎪᏔᏅᎾ ᎦᏚ ᎦᎸᎢ ᏱᎰᏩ ᎠᎦᏔᎲ ᎢᎬᏱᏗᏢ ᎠᏝᎲᎢ.
ᎾᏍᎩᏃ ᏂᎦᏛ ᏗᎩᏯᏒᎦᎶᏗ ᎨᏎᏍᏗ ᎡᎳᏂ ᎠᎴ ᏧᏪᏥ, ᎠᎴ ᏗᏣᏖᎸᏗ ᏗᏣᏨᏏᏰᏗ ᎨᏎᏍᏗ, ᎾᏍᎩ ᎠᏨᏏᏰᏗ ᎠᎵᏍᎪᎸᏙᏗ ᎨᏎᏍᏗ ᏱᎰᏩ ᎠᎦᏔᎲᎢ.
ᎠᎴ ᏗᎩᏯᏓᏂᎸᏤᏗ ᎨᏎᏍᏗ, ᎠᎴ ᎠᏥᎸ-ᎨᎳᏍᏗᏱ ᏗᏣᎪᎲᏍᏙᏗ ᎨᏎᏍᏗ, ᎾᏍᎩ ᎠᏥᎸ-ᎨᎳᏍᏗ ᎨᏎᏍᏗ, ᎾᏍᎩ ᎤᎦᎾᏍᏛ ᎦᏩᏒᎩ ᎨᏎᏍᏗ ᏱᎰᏩ ᏓᎧᏅᎢ, ᎾᏍᎩ ᎯᎠ ᎠᏥᎸ ᎬᏗ ᎠᎵᏍᎪᎸᏔᏅᎯ ᏱᎰᏩ ᎠᎦᏔᎲᎢ.
ᎤᏃᏕᎾᏃ .ᎡᎳᏂ ᎦᎸᎳᏗᏱ ᎢᏳᏩᏁᎯ ᎦᏁᏥᏱ ᎡᎯ ᏣᎩᏍᏗ ᎨᏎᏍᏗ, ᎠᎴ ᏣᏕᎸᏗ ᏣᏨᏏᏰᏗ ᎨᏎᏍᏗ, ᎾᏍᎩ ᎠᏨᏏᏰᏗ ᎠᎵᏍᎪᎸᏙᏗ ᎨᏎᏍᏗ ᏱᎰᏩ ᎠᎦᏔᎲᎢ; ᎠᎴ ᏂᎯ ᏣᏤᎵ ᎨᏎᏍᏗ.
ᎠᎴ ᎦᎸᏉᏗᏳ ᎢᏨᏁᏗ ᎨᏎᏍᏗ ᎦᏁᏥᏱ ᎾᏍᎩ ᎠᏨᏏᏰᏗ, ᎠᎴ ᎦᏚᎳ ᎾᏍᎩ ᎠᏌᎳᏙᏗ, ᎾᏍᎩ ᎠᏨᏏᏰᏗ ᏥᎩ, ᎠᎴ ᎠᏌᎳᏙᏗ ᏥᎩ, ᎾᏍᎩ ᎤᏃᏕᎾ ᎦᎸᏉᏗᏳ ᎢᎬᏁᎯ, ᎾᏍᎩ ᎡᎳᏂ ᎤᏤᎵᎦ, ᎠᎴ ᎾᏍᎩ ᏧᏯᏥ ᎤᎾᏤᎵᎦ.
ᎠᎴ ᎡᎳᏂ ᎠᎴ ᎾᏍᎩ ᏧᏪᏥ ᎤᎾᏤᎵ ᎨᏎᏍᏗ ᎾᏍᎩ ᎢᏏᎵ ᏧᏪᏥ ᎬᏩᏂᏁᏗ ᎨᏒᎢ; ᎾᏍᎩ ᏄᏍᏕᏍᏗ ᏗᎧᎿᏩᏛᏍᏗ ᏂᎪᎯᎸᎢ; ᎾᏍᎩᏰᏃ ᎠᏌᎳᏙᏗ ᎠᎵᏍᎪᎸᏙᏗ, ᎠᎴ ᎠᏌᎳᏙᏗ ᎠᎵᏍᎪᎸᏉᏗ ᎨᏎᏍᏗ, ᎢᏏᎵ ᏧᏪᏥ ᎤᎾᎵᏍᎪᎸᏙᏗ, ᎾᏍᎩ’ ᎠᏥᎸ-ᎨᎳᏍᏗ ᏙᎯᏱ ᎤᏂᏁᎯ ᎪᏣᎴᏛ, ᎠᏌᎳᏙᏗ ᎠᎵᏍᎪᎸᏙᏗ ᎨᏒ ᎤᎾᎵᏍᎪᎸᏓᏁᏗ ᏱᎰᏩ.
ᏗᎦᎸᏉᏗᏃ ᏗᏄᏬ ᎡᎳᏂ ᏧᏤᎵᎦ, ᎾᏍᎩ ᏧᏪᏥ ᏧᎾᏤᎵ ᎢᏳᎵᏍᏙᏗ ᎨᏎᏍᏗ ᎠᏲᎱᏒᎭ, ᎾᏍᎩ ᏚᎾᏄᏪᏍᏗ ᎨᏥᎶᏁᎥᎭ ᎠᎴ ᏗᎦᎸᏫᏍᏓᏁᏗ ᎨᏒ ᎨᎦᏒᎦᎶᏔᏅᎭ.
ᎾᏍᎩᏃ ᎤᏪᏥ ᎤᏓᏁᏟᏴᏍᏓᏁᎸᎯ ᎠᏥᎸ ᎨᎶᎯ ᎨᏒᎢ, ᏧᏄᏬᏍᏗ ᎨᏎᏍᏗ ᏚᎵᏉᎩ ᎢᎦ, ᎾᎯᏳ ᎠᏴᎵᎸᎭ ᎦᎵᏦᏛ ᏗᏚᎳᏫᎢᏍᏗᏱ, ᏧᎸᏫᏍᏓᏁᏗᏱ ᎾᎿ ᎦᎸᏉᏗᏳ ᎨᏒᎢ.
ᎤᏃᏕᎾᏃ ᎦᎸᏉᏗᏳ ᎢᎬᏁᎯ, ᏣᏁᏍᏗ ᎨᏎᏍᏗ ᎠᎴ ᏧᏗ ᎨᏎᏍᏗ ᎾᎿ ᎦᎸᏉᏗᏳ ᎨᏒᎢ.
ᎡᎳᏂᏃ ᎠᎴ ᎾᏍᎩ ᏧᏪᏥ ᎤᏂᎩᏍᏗ ᎨᏎᏍᏗ ᎤᏃᏕᎾ ᎤᏫᏯ, ᎠᎴ ᎦᏚ ᏔᎷᏣᎩᎯ ᎦᎸᎢ, ᎦᎶᎯᏍᏗᏳᎶᏗ ᎦᎵᏦᏛ ᏗᎦᎳᏫᎢᏍᏗᏱ.
ᎠᎴ ᎤᏂᎩᏍᏗ ᎨᏎᏍᏗ ᎾᏍᎩ ᏧᏓᎴᏅᏛ ᎤᏃᎯᏍᏙᏔᏅᎯ ᎾᏍᎩ ᏧᎾᏒᎦᎶᏗᎭ ᏗᎦᎸᏫᏍᏓᏁᏗ ᎠᎴ ᎦᎸᏉᏗᏳ ᏥᏄᏅᏁᎭ, ᏅᏩᏓᎴᏍᎩᏂ ᎥᏝ ᎤᎩᏍᏗ ᏱᎨᏎᏍᏗ, ᏚᎸᏉᏗᏳᏰᏃ.
ᎢᏳᏃ ᎢᎦᏛ ᎤᏫᏯ ᏗᎦᎸᏫᏍᏓᏁᏗ ᎠᏓᏒᎦᎶᏗᏍᎩ ᎠᎴ ᎦᏚ ᏳᎵᏃᎯᏴ ᏑᎾᎴ ᎢᏴᏛ, ᎿᏉ ᎾᏍᎩ ᎤᎵᏃᎯᏴᎯ ᏣᎪᎲᏍᏙᏗ ᎨᏎᏍᏗ ᎠᏥᎸᏱ; ᎥᏝ ᎠᎩᏍᏗ ᏱᎨᏎᏍᏗ, ᎦᎸᏉᏗᏳᏰᏃ.
ᎠᎴ ᎾᏍᎩ ᎢᎩᏴᏁᏗ ᎨᏎᏍᏗ ᎡᎳᏂ ᎠᎴ ᎾᏍᎩ ᏧᏪᏥ, ᎾᏍᎩᏯ ᏂᎦᎥ ᏂᎬᏪᏎᎸ ᎬᏁᏤᎸᎢ; ᎦᎵᏉᎩ ᎢᎦ ᏗᎦᎸᏫᏍᏓᏁᏗ ᎨᏎᏍᏗ ᎯᎠ ᏗᎦᎸᏫᏍᏓᏁᏗ ᎩᏯᏒᎦᎶᏗᏍᎬ.
ᎠᎴ ᏂᏚᎩᏨᏂᏒ ᏣᎵᏍᎪᎸᏙᏗ ᎨᏎᏍᏗ ᏩᎦ ᎠᏍᎦᏅᏨ ᎠᎵᏍᎪᎸᏙᏗ, ᎾᏍᎩ ᎪᎯᏍᏗᏍᎩ; ᎠᎴ ᏣᏅᎦᎸᏗ ᎨᏎᏍᏗ ᎠᏥᎸᎨᎳᏍᏗᏱ ᎨᎯᏍᏓᏁᎸᎢ, ᎠᎴ ᏣᎶᏁᏗ ᎨᏎᏍᏗ ᎾᏍᎩ ᎦᎸᏉᏗᏳ ᎢᎬᏁᎯ.
ᎦᎸᏉᎩ ᎢᎦ ᏦᎯᏍᏓᏁᏗ ᎨᏎᏍᏗ ᎠᏥᎸ-ᎨᎳᏍᏗᏱ, ᎠᎴ ᎦᎸᏉᏗᏳ ᎢᏨᏁᏗ ᎨᏎᏍᏗ, ᎠᎴ ᎤᏣᏘ ᎦᎸᏉᏗ ᎨᏎᏍᏗ ᎾᏍᎩ ᎠᏥᎸ-ᎨᎳᏍᏗᏱ; ᏂᎦᎥᏃ ᎪᎱᏍᏗ ᎦᏃᏟᏍᏗᏍᎨᏍᏗ ᎾᏍᎩ ᎠᏂᎸ- ᎨᎳᏍᏗᏱ ᎦᎸᏉᏗᏳ ᎨᏎᏍᏗ.
ᎯᎠᏃ ᎾᏍᎩ ᏣᎵᏍᎪᎸᏙᏗ ᎨᏒ ᎠᏥᎸᎨᎳᏍᏗᏱ; ᎠᏂᏔᎵ ᎤᏂᏃᏕᎾ ᎤᎾᏕᏘᏴᏛ ᏂᏚᎩᏨᏂᏒ ᏂᎪᎯᎸᎢ ᏗᏣᏢᏍᎪᎸᏙᏗ.
ᏌᏉ ᎤᏃᏕᎾ ᏑᎾᎴ ᏣᎵᏍᎪᎸᏙᏗ ᎨᏎᏍᏗ, ᏐᎢᏃ ᎤᏃᏕᎾ ᎤᏒ ᏣᎵᏍᎪᎸᏙᏗ ᎨᏎᏍᏗ;
ᏌᏉᏃ ᎤᏃᏕᎾ ᎤᎵᏠᏯᏍᏕᏍᏗ ᏩᎾᎨ ᎢᏒ ᎠᏍᎪᎯᏁ ᎢᎦᏛᎯ ᎠᏟᎶᎥᎯ, ᎠᏑᏰᏍᏗ ᎪᎢ ᎦᏅᏆᎶᎥᎯ, ᏅᎩ ᎢᎦᏛᎯ ᎯᎾ ᎠᏟᎶᏍᏗ ᏌᏉ ᎢᏯᏟᎶᎥᎯ; ᎠᎴ ᏅᎩ ᎢᎦᏛᎯ ᎯᎾ ᎠᏟᎶᏍᏗ ᎩᎦᎨ ᎠᏗᏔᏍᏗ, ᎾᏍᎩ ᎠᎵᏍᎪᎸᏙᏗ ᎠᏗᏔᏍᏗ.
ᏐᎢᏃ ᎤᏃᏕᎾ ᎤᏒ ᏣᎵᏍᎪᎸᏙᏗ ᎨᏎᏍᏗ, ᎠᎴ ᎾᏍᎩᏯ ᎢᏨᏁᏗ ᎨᏎᏍᏗ ᎢᏒ ᎠᎵᏍᎪᎸᏙᏗ ᏂᏨᏁᎸ ᏑᎾᎴᎢ, ᎠᎴ ᎾᏍᎩᏯ ᎠᏗᏔᏍᏗ ᎠᎵᏍᎪᎸᏙᏗ ᏂᏨᏁᎸᎢ, ᎾᏍᎩ ᎤᎦᎾᏍᏛ ᎦᏩᏒᎩ. ᎠᏥᎸ ᎬᏗ ᎠᎵᏍᎪᎸᏓᏁᎸᎯ ᏱᎰᏩ.
ᎯᎠ ᎾᏍᎩ ᏄᏍᏕᏍᏗ ᎠᏥᎸ-ᎨᎳᏍᏗ ᏂᎪᎯᎸ ᏂᏨᎾᏛ. ᎢᏣᏓᏁᏟᏴᏏᏒᎢ, ᎦᎶᎯᏍᏗᏱ ᎦᎵᏦᏛ ᏗᎦᎳᏫᎢᏍᏗᏱ, ᏱᎰᏩ ᎠᎦᏔᎲ ᎠᎵᏍᎪᎸᏙᏗ ᎨᏎᏍᏗ; ᎾᎿ ᏗᏨᏯᏠᎢᏍᏗ ᎨᏎᏍᏗ, ᎾᎿ ᎬᏯᎵᏃᎮᏙᏗᏱ.
ᎾᎿᏃ ᏗᎦᏥᏯᏠᎢᏍᏗ ᎨᏎᏍᏗ ᎢᏏᎵ ᏧᏪᏥ, ᎦᎸᏉᏗᏳᏃ ᎢᏳᏩᏁᏗ ᎨᏎᏍᏗ ᏓᎩᎸᏌᏛ ᎾᎿᏂ.
ᎠᎴ ᎦᎸᏉᏗᏳ ᎢᏯᏋᏁᏗ ᎨᏎᏍᏗ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᎠᏥᎸ-ᎨᎳᏍᏗᏱ; ᎠᎴ ᎾᏍᏉ ᎦᎸᏉᏗᏳ ᏅᏓᎦᏥᏴᏁᎵ ᎡᎳᏂ ᎠᎴ ᎾᏍᎩ ᏧᏪᏥ, ᎾᏍᎩ ᎪᎱᏍᏗ ᎬᏆᏛᏁᏗᏱ ᎠᏥᎸ-ᎨᎶᎯ ᏧᎸᏫᏍᏓᏁᏗ ᎨᏒᎢ.
ᎠᎴ ᎢᏏᎵ ᏧᏪᏥ ᎠᏁᎲ ᎠᏆᏕᏗ ᎨᏎᏍᏗ, ᎠᎴ ᎾᏍᎩ ᎦᏥᏯᏁᎳᏅᎯ ᎨᏎᏍᏗ.
ᎠᎴ ᎠᏂᎦᏔᎮᏍᏗ ᎾᏍᎩ ᎠᏴ ᏱᎰᏩ ᎦᏥᏯᏁᎳᏅᎯ ᎨᏒᎢ, ᎾᏍᎩ ᏅᏓᎦᏥᏄᎪᏫᏒᎯ ᎢᏥᏈᏱ, ᎾᏍᎩ ᎠᏁᎲ ᎠᏆᏕᏗᏱ; ᎠᏴ ᏱᎰᏩ ᎦᏥᏯᏁᎳᏅᎯ.
ᎠᎴ ᎠᏥᎸ-ᎨᎳᏍᏗᏱ ᏦᏢᏗ ᎨᏎᏍᏗ ᎾᎿ ᎦᏩᏒᎩ ᎬᏙᏗᏱ; ᎠᏓ-ᎬᎿᎨ ᏦᏢᏙᏗ ᎨᏎᏍᏗ.
ᎠᎩᏳᏍᏈᏛ ᏂᎦᏅᎯᏎᏍᏗ, ᎠᎴ ᎠᎩᏳᏍᏈᏛ ᎾᏯᏛᎡᏍᏗ: ᎢᎦᏱᏛᎭ ᎨᏎᏍᏗ; ᏔᎵᏃ ᎢᏍᎩᏳᏍᏡᏛ ᏂᎦᏖᏍᏗ; ᏚᎷᎬᏃ ᎤᏠᏱ ᏗᎪᏢᏙᏗ ᎨᏎᏍᏗ.
ᎠᏕᎸᏃ ᏓᎶᏂᎨ ᎪᎱᏍᏗ ᎾᏑᏴᎾ ᏧᏢᏙᏗ ᎨᏎᏍᏗ ᎦᏚ ᎢᏗᏢ, ᎠᎴ ᏗᏍᏆᎨᏂ ᎢᏗᏢ ᎤᏚᏫᏛ, ᎠᎴ ᎾᏍᎩ ᏚᎷᎬᎢ; ᎠᎴ ᎠᏕᎸ ᏓᎶᏂᎨ ᏂᎬᏁᏕᏍᏗ ᎤᏚᏫᏛ ᎦᎸᎳᏗᏢ.
ᎠᎴ ᏔᎵ ᏧᏓᏆᏙᎩ ᎠᏕᎸ ᏓᎶᏂᎨ ᏗᏦᏢᏙᏗ ᎨᏎᏍᏗ, ᏗᏣᏙᏗ ᎠᏕᎸ ᏓᎶᏂᎨ ᎤᏚᏫᏛ ᏂᎬᏁᏛ ᎡᎳᏗᏢ, ᎾᎿ ᏔᎵ ᏓᏍᏛᎢ ᎢᏧᎳ ᎢᏗᏢ ᏗᏍᏆᎨᏂ ᎢᏗᏨᏁᏗ ᎨᏎᏍᏗ; ᎠᎴ ᎾᎿ ᏚᏅᏍᏙᏗ ᏗᏝᏗᏍᏗᏱ ᎨᏎᏍᏗ ᎾᏍᎩ ᎦᏃᏍᏙᏗ.
ᎠᎴ ᎠᏓ-ᎬᎿᎨ ᏗᏦᏢᏙᏗ ᎨᏎᏍᏗ ᎦᏅᏍᏙᏗ, ᎠᎴ ᎠᏕᎸ ᏓᎶᏂᎨ ᏗᏧᏢᏙᏗ ᎨᏎᏍᏗ.
ᎠᎴ ᎠᏄᏬ ᎠᏰᏙᎳᏛ ᎢᎬᏱᏗᏢ ᏣᎪᏗ ᎨᏎᏍᏗ, ᎾᏍᎩ ᎦᏁᏌᎢ ᏗᎧᎿᏩᏛᏍᏗ ᏕᎦᎸᎢ ᏥᏴ ᎾᎥᎢ, ᎾᏍᎩ ᎢᎬᏱᏗᏢ ᎫᏢᏗ ᏥᏴ ᎾᏍᎩ ᏗᎧᎿᏩᏛᏍᏗ; ᎾᎿ ᏗᎬᏯᏠᎢᏍᏗ ᏥᎩ.
ᎡᎳᏂᏃ ᎾᎿ ᎤᏩᏙᏗ ᎨᏎᏍᏗ ᎤᎦᎾᏍᏛ ᎦᏩᏒᎩ; ᎢᏳᏍᏗᎭ ᏑᎾᎴᎢ, ᎾᎯᏳ ᏗᏨᏍᏙᏗ ᏓᏛᏅᎢᏍᏗᏍᎨᏍᏗ ᎾᎯᏳ ᎦᏩᏒᎩ ᎬᏛᏍᎨᏍᏗ.
ᎡᎳᏂᏃ ᏓᏨᏍᏛᏍᎨᏍᏗ ᏗᏨᏍᏙᏗ ᎤᏒᎢ ᎾᎿ ᎬᏛᏍᎨᏍᏗ ᎦᏩᏒᎩ; ᏂᎪᎯᎸ ᏂᏨᎾᏛ ᎢᏣᏓᏁᏟᏴᏎᎬ ᎬᏙᏗ ᎨᏎᏍᏗ ᎦᏩᏒᎩ ᏱᎰᏩ ᎠᎦᏔᎲᎢ.
ᎥᏝ ᎤᏓᎴᎯ ᎦᏩᏒᎩ ᎾᎿ ᎢᏨᏙᏗ ᏱᎨᏎᏍᏗ, ᎥᏝ ᎠᎴ ᎾᎿ ᎠᏥᎸ ᎢᏤᎳᏍᏙᏗ ᏱᎨᏎᏍᏗ, ᎥᏝ ᎠᎴ ᎢᏒ ᎠᎵᏍᎪᎸᏙᏗ ᎾᎿ ᎢᏣᎵᏍᎪᎸᏙᏗ ᏱᎨᏎᏍᏗ; ᎥᏝ ᎠᎴ ᎠᏗᏔᏍᏗ ᎠᎵᏍᎪᎸᏙᏗ ᎾᎿ ᎢᏥᏍᏚᏟᏍᏗ ᏱᎨᏎᏍᏗ.
ᎡᎳᏂᏃ ᏌᏉ ᏂᎪᎯᏍᏗᏍᎨᏍᏗ ᎾᎿ ᏕᎤᎷᎬᎢ ᏂᏓᏕᏘᏴᎯᏒᎢ, ᎬᏗᏍᎨᏍᏗ ᎠᏍᎦᏅᏨ ᎠᎵᏍᎪᎸᏙᏗ ᎾᏍᎩ ᎪᎯᏍᏗᏍᎩ; ᎾᎿ ᏌᏉ ᏂᎪᎯᏍᏗᏍᎨᏍᏗ ᏂᏓᏕᏘᏴᎯᏒᎢ ᏂᏨᎾᏛ ᎢᏣᏓᏁᏟᏴᏏᏒᎢ; ᎤᏣᏔᏅᎯ ᎦᎸᏉᏔᏁᎸᎯ ᏱᎰᏩ ᎾᏍᎩ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏎᎸᎩ;
ᎾᎯᏳ ᎩᏯᏎᎸ ᎢᏏᎵ ᏧᏪᏥ; ᎾᏍᎩ ᎾᏂᎥᎢ, ᎿᏉ ᎾᏂᎥ ᎠᏂᏏᏴᏫᎭ ᎤᏂᏁᏗ : ᎨᏎᏍᏗ ᏱᎰᏩ ᏧᎾᏓᏅᏙ ᎠᎫᏴᏙᏗ ᎨᏒᎢ, ᎾᎯᏳ ᎨᎦᏎᎸᎭ; ᎾᏍᎩ ᎤᏕᏍᏙᏗ ᎤᎾᏕᏁᏗᏱ ᏂᎨᏒᎾ ᎾᎯᏳ ᎨᎦᏎᎸᎭ.
ᎯᎠ ᎾᏍᎩ ᎤᏂᏗ ᎨᏎᏍᏗ ᎾᏂᎥ ᎤᏂᎶᏒᎯ ᎨᎦᏎᎸᎯ ᏄᎾᏛᏅᎢ, ᎠᏰᎵ ᏎᎩᎵ ᎤᎾᎫᏴᏗ ᎨᏎᏍᏗ, ᏓᏁᎶᏕᏍᏗ ᏎᎩᎵ ᎦᎸᏉᏗᏳ ᏗᎦᎳᏫᎢᏍᏗ ᎤᏂᏗ ᎨᏒᎢ; ᎾᏍᎩ ᏎᎩᎵ ᏔᎳᏍᎪᎯ ᎩᎳ ᏂᎦᎦ; ᎠᏰᎵ ᏎᎩᎵ ᏱᎰᏩ ᎠᎵᏍᎪᎸᏓᏁᏗ ᎨᏎᏍᏗ.
ᎾᏂᎥ ᎤᏂᎶᏒᎯ ᎨᎦᏎᎸᎯ ᏄᎾᏛᏅᎢ, ᏔᎳᏍᎪᎯ ᏅᏛᎴᏅᏛ ᎤᎶᏒᏍᏗ ᎢᏳᎾᏕᏘᏴᏛ, ᎤᏂᏗ ᎨᏎᏍᏗ ᎠᎵᏍᎪᎸᏓᏁᏗ ᏱᎰᏩ.
ᏧᏁᎿᎢ ᎥᏝ ᎤᏟ ᎢᎦᎢ ᎤᏂᏗ ᏱᎨᏎᏍᏗ, ᎤᏲᏃ ᎢᏳᎾᏛᎿᏕᎩ ᎥᏝ ᎡᏍᎦ ᎢᏴᏛ ᎤᏂᏗ ᏱᎨᏎᏍᏗ, ᎾᏍᎩ ᎠᏰᎵ ᏎᎩᎵ ᎠᏗ ᎨᏒᎢ, ᎾᎯᏳ ᎠᏂᎲᏍᎨᏍᏗ ᏱᎰᏩ ᎠᎵᏍᎪᎸᏓᏁᏗ, ᎾᏍᎩ ᏗᏣᏓᏅᏙ ᎠᎫᏴᏙᏗ ᎨᏒᎢ.
ᎾᏍᎩ ᎠᏕᎸ ᎠᎫᏴᏙᏗ ᎨᏒ ᎢᏏᎵ ᏧᏪᏥ ᏗᎩᏱᏯᏓᏂᎸᏤᏗ ᎨᏎᏍᏗ ᏗᎦᎸᏫᏍᏓᏁᏗ ᎨᏒ ᎦᎵᏦᏛ ᏗᎦᎳᏫᎢᏍᏗᏱ; ᎾᏍᎩᏃ ᎨᎦᏅᏓᏗᏍᏙᏗ ᎨᏎᏍᏗ ᎢᏏᎵ ᏧᏪᏥ ᏱᎰᏩ ᎠᎦᏔᎲᎢ, ᎾᏍᎩ ᏗᏣᏓᏅᏙ ᎠᎫᏴᏙᏗ ᎨᏒᎢ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏎᎸᎩ,
ᎠᎴ ᎾᏍᏉ ᎰᏢᏅᎭ ᏗᎪᏑᎴᏗᏱ ᎥᏣᏱ ᎰᏢᏔᏅᎭ, ᎠᎴ ᎠᏠᏗᏱ ᎥᏣᏱ ᎨᏢᏔᏅᎭ, ᏗᎪᏑᎴᏗᏱ ᎨᏎᏍᏗ; ᎠᎴ ᎯᎧᏅᎭ ᎠᏰᎵ ᎦᎵᏦᏛ ᏗᎦᎳᏫᎢᏍᏗᏱ ᎠᏃ ᎠᏥᎸ ᎨᎳᏍᏗᏱ, ᎠᎴ ᎾᎿ ᎠᎹ ᎯᏢᎭ.
ᎡᎳᏂᏰᏃ ᎠᎴ ᎾᏍᎩ ᏧᏪᏥ ᎾᎿ ᏧᏃᏑᎴᏗ ᎨᏎᏍᏗ ᏧᏃᏰᏂ ᎠᎴ ᏧᎾᎳᏏᏕᏂ.
ᎾᎯᏳ ᏩᏂᏴᎸᎭ ᎦᎵᏦᏛ ᏗᎦᎳᏫᎢᏍᏗᏱ ᎠᎹ ᏧᏃᎠᏑᏙᏗ ᎨᏎᏍᏗ ᎾᏍᎩ ᏧᏂᏲᎱᎯᏍᏗᏱ ᏂᎨᏒᎾ; ᎠᎴ ᎾᎯᏳ ᎾᎥ ᎠᏥᎸ ᎨᎳᏍᏗᏱ ᎠᏂᎷᏨᎭ ᏧᏂᎸᏫᏍᏓᏁᏗᏱ, ᎤᏅᏙᏗᏱ ᎠᏥᎸ ᎬᏗ ᏱᎰᏩ ᎠᎵᏍᎪᎸᏓᏁᏗ ᎨᏒᎢ.
ᎾᏍᎩᏃ ᏧᏃᏑᎴᏗ ᎨᏎᏍᏗ, ᏧᏃᏰᏂ ᎠᎴ ᏧᎾᎳᏏᏕᏂ, ᎾᏍᎩ ᏧᏂᏲᎱᎯᏍᏗᏱ ᏂᎨᏒᎾ, ᎠᎴ ᎾᏍᎩ ᏧᏂᎧᎿᏩᏛᏍᏗ ᎨᏎᏍᏗ ᏂᎪᎯᎸᎢ, ᎤᏩᏒ ᎠᎴ ᎾᏍᎩ ᎤᏁᏢᎳᏅᏛ ᎨᏒ ᏂᎪᎯᎸ ᎠᎾᏓᏁᏟᏴᏎᎬᎢ.
ᎠᎴᏬ ᏱᎰᏩ ᎤᏁᏤᎸᎩ ᎼᏏ, ᎯᎠ ᏄᏪᏎᎸᎩ;
ᏂᎯᏃ ᏘᎩ ᏄᎬᏫᏳᏒ ᎦᏩᏒᎩ, ᎪᎱᏍᏗ ᎾᏑᏴᎾ ᎻᎳ ᎯᏍᎩᏧᏈ ᏎᎩᎵ, ᎤᎦᎾᏍᏛᏃ ᏏᏂᎹᏂ ᎠᏰᎵ ᎢᏴᏛ ᎾᏍᎩ ᎢᎦᎢ, ᎾᏍᎩ ᏯᏛᏅ, ᏔᎵᏧᏈ ᎯᏍᎦᏍᎪᎯ ᏎᎩᎵ, ᎤᎦᎾᏍᏛᏃ ᎦᎳᎹᏏ ᏔᎵᏧᏈ ᎯᏍᎦᏍᎪᎯ ᏎᎩᎵ.
ᎦᏏᏯᏃ ᎯᏍᎩᏧᏈ ᏎᎩᎵ, ᏓᏁᎶᏕᏍᏗ ᏎᎩᎵ ᎦᎸᏉᏗᏳ ᏗᎦᎳᏫᎢᏍᏗᏱ ᎤᏅᏙᏗ ᎨᏒᎢ, ᎣᎵᏩᏃ ᎪᎢ ᏌᏉ ᎯᎾ.
ᎾᏍᎩᏃ ᎰᏢᏔᏅᎭ ᎪᎢ ᎦᎸᏉᏗ ᎠᏠᏁᏗ, ᎾᏍᎩᏯ ᎤᏬᏘ ᎪᏢᏍᎩ ᏓᏜᏍᏗᏍᎬ ᏗᏜᏍᏔᏅᎯ ᎨᏎᏍᏗ ᎯᎠ ᎠᏠᏁᏗ;: ᎦᎸᏉᏗ ᎠᏠᏁᏗ ᎪᎱ ᎨᏎᏍᏗ.
ᎯᎠᏃ ᎾᏍᎩ ᏕᎯᎶᏁᏔᏅᎭ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᎦᏁᏌᎢ ᏗᎧᎿᏩᏛᏍᏗ ᏕᎦᎸᎢ,
ᎠᎴ ᎦᏍᎩᎶ ᎠᎴ ᏂᎦᏛ ᎾᎿ ᎪᎱᏍᏗ ᏗᎬᏔᏂᏓᏍᏗ, ᎠᎴ ᏗᏨᏍᏙᏗ ᏗᎦᎪᏗᏱ, ᎠᎴ ᎾᎿ ᎪᎱᏍᏗ ᏗᎬᏔᏂᏓᏍᏗ, ᎠᎴ ᎠᏥᎸ ᎨᎳᏍᏗᏱ ᎦᏩᏒᎩ ᎬᏙᏗᏱ,
ᎠᎴ ᎠᏥᎸ ᎨᎳᏍᏗᏱ, ᎠᎴ ᏂᎦᏛ ᎾᎿ ᎪᎱᏍᏗ ᏗᎬᏔᏂᏓᏍᏗ, ᎠᎴ ᏗᎪᏑᎴᏗᏱ ᎠᎴ ᎾᏍᎩ ᎠᏠᏗᏱ.
ᎠᎴ ᏗᏣᎸᏉᏙᏗ ᎨᏎᏍᏗ, ᎠᎴ ᎤᏣᏔᏅᎯ. ᏗᎦᎸᏉᏗᏳ ᎨᏎᏍᏗ; ᏂᎦᎥ ᎪᎱᏍᏗ ᎦᏃᏟᏍᏗᏍᎨᏍᏗ ᎦᎸᏉᏗᏳ ᏂᎦᎵᏍᏗᏍᎨᏍᏗ.
ᎡᎳᏂᏃ ᎠᎴ ᎾᏍᎩ ᏧᏪᏥ ᎩᎶᏁᎥᎭ, ᎠᎴ ᎦᎸᏉᏗᏳ ᏂᎩᏴᏁᎸᎭ ᎾᏍᎩ ᎪᎱᏍᏗ ᎬᏆᏛᏁᏗᏱ ᎠᏥᎸ-ᎨᎶᎯ ᏧᎸᏫᏍᏓᏗ ᎨᏒᎢ.
ᎠᎴ ᎢᏏᎵ ᏧᏪᏥ ᎩᏁᏤᎸᎭ, ᎯᎠ ᏂᎩᏪᏎᎸᎭ, ᎯᎠ ᎾᏍᎩ ᏍᎩ ᏍᏆᏂᎪᏓᏁᏗ ᎨᏎᏍᏗ ᎦᎸᏉᏗ ᎠᏠᏁᏗ ᎪᎱ ᏂᎪᎯᎸ ᎢᏣᏓᏁᏟᏴᏎᎬᎢ.
ᏴᏫ ᎤᏇᏓᎸᎢ ᎥᏝ ᎠᏍᏚᏟᏍᏗ ᏱᎨᏎᏍᏗ; ᎥᏝ ᎠᎴ ᎾᏍᎩ ᎢᏳᏍᏗ ᎢᏦᏢᏗ ᏱᎨᏎᏍᏗ, ᎾᏍᎩᏯ ᏗᏜᏍᏔᏅᎯ; ᎦᎸᏉᏗᏳ ᎾᏍᎩ, ᎠᎴ ᎦᎸᏉᏗᏳ ᎢᏥᏰᎸᏎᏍᏗ.
ᎩᎶ ᎾᏍᎩ ᏂᎬᏁᎮᏍᏗ ᏓᏜᏍᏗᏍᎨᏍᏗ, ᎠᎴ ᎩᎶ ᏅᏩᏓᎴ ᎢᎠᏍᏚᏟᏍᎨᏍᏗ, ᎾᏍᎩ ᎠᏥᏛᏙᏗ ᎨᏎᏍᏗ ᎤᏤᎵᎪᎯ ᏴᏫᎯ ᎤᏓᏑᏴᎢ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎯᏟᏌ ᎤᎦᎾᏍᏛ ᎦᏩᏒᎩ, ᏍᏕᎩᏗ, ᎠᎴ ᎣᏂᎦ, ᎠᎴ ᎦᎵᏆᎾ,Ꮻ ᎯᎠ ᎾᏍᎩ ᎤᎦᎾᏍᏛ ᎦᏩᏒᎩ, ᎤᎵᏠᏯᏍᏕᏍᏗ ᎪᎱᏍᏗ ᎾᏑᏴᎾ ᎤᎦᎾᏍᏛ ᎬᏙᏗ ᎠᏜ; ᎤᏠᏱᏉ ᎨᏎᏍᏗ ᏂᏕᎦᎥᎢ.
ᎠᎴ ᎦᏩᏒᎩ ᎬᏙᏗ ᏦᏢᏙᏗ ᎨᏎᏍᏗ, ᏗᏜᏍᏔᏅᎯ ᎨᏎᏍᏗ ᎾᏍᎩᏯ ᏅᏬᏘ ᎪᏢᏍᎩ ᏥᏓᏜᏍᏗᏍᎪᎢ, ᎠᎹ ᎦᎳᏅᎯ ᎨᏎᏍᏗ, ᎦᏓᎭ ᏂᎨᏒᎾ ᎠᎴ ᎦᎸᏉᏗᏳ.
ᎢᎦᏛᏃ ᏣᏅᏆᎶᏍᏗ ᎨᏎᏍᏗ ᎤᏃᎱᏲᎵ ᎢᏨᏁᏗ ᎨᏎᏍᏗ, ᎠᎴ ᎢᎦᏛ ᏣᏗ ᎨᏎᏍᏗ ᎢᎬᏱᏗᏢ ᏗᎧᎿᏩᏛᏍᏗ ᏕᎦᎸᎢ, ᎦᎵᏦᏛ ᏗᎦᎳᏫᎢᏍᏗᏱ, ᎾᎿ ᏗᎬᏯᏠᎢᏍᏗ ᎨᏒᎢ; ᎤᏣᏔᏅᎯ ᎦᎸᏉᏗᏳ ᎢᏥᏰᎸᏎᏍᏗ ᎾᏍᎩ.
ᎾᏍᎩᏃ ᎦᏩᏒᎩ ᎬᏙᏗ ᏦᏢᏗ ᏥᎩ, ᎥᏝ ᎢᏨᏒ ᎢᏣᏓᏙᏢᎾᏁᏗ ᏱᎨᏎᏍᏗ ᎾᏍᎩᏯ ᏂᎬᏅ ᏓᏜᏍᏛᎢ; ᎦᎸᏉᏗᏳ ᎢᏥᏰᎸᏎᏍᏗ ᏱᎰᏩ ᎤᏤᎵᎦ.
ᎩᎶ ᎾᏍᎩ ᎢᏳᏍᏗ ᎢᎪᏢᏍᎨᏍᏗ, ᎠᎵᏒᎢᏍᏙᏗ, ᎾᏍᎩ ᎠᏥᏛᏙᏗ ᎨᏎᏍᏗ ᎤᏤᎵᎪᎯ ᏴᏫᎯ ᎤᏮᏑᎬᎢ.
ᏱᎰᏩᏃ ᎼᏏ ᎤᏁᏤᎸᎩ ᎯᎠ ᏄᏪᏒᎩ,
ᎬᏂᏳᏉ ᏚᏙᎥ ᏥᏯᏅᎲ ᏇᏣᎵᎵ ᏳᎳ ᎤᏪᏥ, ᎾᏍᎩ ᎭᎵ ᎤᏪᏥ, ᏧᏓᏏ ᎠᏂᎳᏍᏓᎸ ᏅᏓᏳᏓᎴᏅᎯ.
ᎠᎴ ᎠᎧᎵᎢ ᏥᏁᎸ ᎤᏁᎳᏅᎯ ᎤᏓᏅᏙ, ᎾᏍᎩ ᎠᏏᎾᏌᏂ ᎨᏒ, ᎠᎴ ᎪᎵᏍᏗ ᎨᏒ, ᎠᎴ ᎠᎦᏔᎾᎢ ᎨᏒᎢ, ᎠᎴ ᏄᏓᎴᏒ ᎪᏢᏅᏗ ᎨᏒᎢ.
ᎠᏯᏍᏗ ᎤᏍᏆᏂᎪᏗ ᏗᎦᎸᏫᏍᏓᏁᏗ ᎨᏒᎢ, ᎠᏕᎸ ᏓᎶᏂᎨ ᎪᏢᏅᏗ ᎨᏒᎢ, ᎠᎴ ᎠᏕᎸ ᎤᏁᎬ, ᎠᎴ ᎥᏣᏱ.
ᎠᎴ ᏅᏯ ᏗᏲᎳᏅᎯ ᏗᎦᎪᏗ, ᎠᎴ ᎠᏓ ᎪᏢᏅᎥᏍᎩ ᏄᏓᎴᏒ ᎪᏢᏅᏗ ᎨᏒᎢ.
ᎠᎴ ᎠᏴ, ᎬᏂᏳᏉ ᏕᏥᏲᏒ ᎾᏍᏉ ᎡᎰᎵᎠᏈ, ᎠᎯᏌᎹᎩ ᎤᏪᏥ, ᏕᏂ ᎠᏂᎳᏍᏓᎸ ᏧᏴᏫ; ᎠᎴ ᎾᏂᎥ ᎠᏂᏏᎾᏌᏂ ᏙᏧᎾᏓᏅᏛᎢ, ᎠᎦᏙᎥᎯᏍᏗ ᎨᏒ ᎦᏥᎳᏁᎸ, ᎾᏍᎩ ᎤᏃᏢᏗᏱ ᏄᏓᎴᏒ ᎬᏁᏤᎸᎯ ᏥᎩ;
ᎦᎵᏦᏛ ᏗᎦᎳᏫᎢᏍᏗᏱ ᎠᎴ ᎦᏁᏌᎢ ᏗᎧᎿᏩᏛᏍᏗ ᏗᎦᎶᏗᏱ, ᎠᎴ ᎫᏢᏗ ᎾᏍᎩ ᎾᎿᏂ, ᎠᎴ ᏂᎦᏛ ᎪᎱᏍᏗ ᎬᏔᏂᏓᏍᏗ ᏚᎵᏦᏛᎢ,
ᎠᎴ ᎦᏍᎩᎶ ᎠᎴ ᎾᎿ ᎪᎱᏍᏗ ᎬᏔᏂᏓᏍᏗ, ᎠᎴ ᎪᎱᏍᏗ ᎾᏑᏴᎾ ᏗᏨᏍᏙᏗ ᏗᎦᎪᏗᏱ, ᎠᎴ ᎪᎱᏍᏗ ᏗᎬᏔᏂᏓᏍᏗ, ᎠᎴ ᏚᏍᎩᎶ ᎦᏩᏒᎩ ᎬᏙᏗᏱ.
ᎠᎴ ᎠᏥᎸ ᎨᎳᏍᏗᏱ, ᎠᎴ ᏂᎦᏛ ᎾᎿ ᎪᎱᏍᏗ ᏗᎬᏔᏂᏓᏍᏗ, ᏗᎪᏑᎴᏗᏱᏃ ᎠᎴ ᎾᏍᎩ ᎠᏠᏗᏱ.
ᎠᎴ ᏗᏄᏬ ᏚᏂᎸᏫᏍᏓᏁᎲ ᏗᏄᏬᏍᏗ; ᎠᎴ ᏗᎦᎸᏉᏗ ᏗᏄᏬ ᎡᎳᏂ ᎠᏥᎸ ᎨᎶᎯ ᏧᏄᏬᏍᏗ, ᎠᎴ ᏧᎾᏄᏬ ᎾᏍᎩ ᏧᏪᏥ, ᏧᏂᎸᏫᏍᏓᏁᏗᏱ ᎠᏥᎸ-ᎨᎶᎯ ᏧᏂᎸᏫᏍᏓᏁᏗ ᎨᏒᎢ.
ᎠᎴ ᎠᏠᏁᏗ ᎪᎢ, ᎠᎴ ᎤᎦᎾᏍᏛ ᎦᏩᏒᎩ, ᎾᎿ ᎦᎸᏉᏗ ᎨᏒ ᎬᏙᏗ, ᎾᏍᎩᏯ ᏄᏓᎴᏒ ᎬᏁᏤᎸ, ᎾᏍᎩ ᎢᏳᎾᏛᏁᏗ ᎨᏎᏍᏗ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏒᎩ,
ᎩᏁᏥ ᎾᏍᏉ ᎢᏏᎵ ᏧᏪᏥ, ᎯᎠ ᏂᎩᏪᏏ, ᎠᏎ ᎤᎾᏙᏓᏆᏍᎬ ᏗᏆᏤᎵ ᏗᏥᏍᏆᏂᎪᏙᏗ ᎨᏎᏍᏗ; ᎾᏍᎩᏰᏃ ᏗᎦᏁᎶᏙᏗ ᎠᏴ ᏂᎯᏃ ᏂᎪᎯᎸ ᎢᏣᏓᏁᏟᏴᏎᎬᎢ; ᎾᏍᎩ ᎢᏥᎦᏙᎥᎯᏍᏗᏱ ᎠᏴ ᏱᎰᏩ ᎦᎸᏉᏗᏳ ᎢᏨᏴᏁᎯ ᎨᏒᎢ.
ᎾᏍᎩ ᎢᏳᏍᏗ ᎢᏥᏍᏆᏂᎪᏕᏍᏗ ᎤᎾᏙᏓᏆᏍᎬᎢ; ᎦᎸᏉᏗᏳ ᎢᏥᏰᎸᏎᏍᏗ; ᎾᏂᎥ ᎩᎶ ᎠᏲᏍᏗᏍᎨᏍᏗ ᎠᏎ ᎠᏥᎢᏍᏗ ᎨᏎᏍᏗ; ᎩᎶᏰᏃ ᎪᎱᏍᏗ ᎠᏛᏁᎮᏍᏗ ᎾᎯᏳ ᎨᏒᎢ. ᎾᏍᎩ ᏴᏫ ᎠᏥᏛᏙᏗ ᎨᏎᏍᏗ ᎤᏓᏑᏴ ᎤᏤᎵᎪᎯ ᏴᏫ.
ᏑᏓᎵ ᎢᎦ ᏗᎦᎸᏫᏍᏓᏁᏗ ᎨᏎᏍᏗ; ᎦᎵᏉᎩᏁᏍᎩᏂ ᎤᎾᏙᏓᏆᏍᎬ ᎠᏣᏪᏐᎸᏍᏙᏗᏱ ᎨᏒᎢ, ᏱᎰᏩ ᎦᎸᏉᏓᏁᎸᎯ; ᎩᎶ ᎪᎱᏍᏗ ᎠᏛᏁᎮᏍᏗ ᎤᎾ ᏙᏓᏆᏍᎬ ᎢᎦ ᎨᏒᎢ, ᎠᏎ ᎠᏥᎢᏍᏗ ᎨᏎᏍᏗ.
ᎾᏍᎩ ᎢᏳᏍᏗ ᎢᏏᎵ ᏧᏪᏥ ᎤᏂᏍᏆᏂᎪᏙᏗ ᎨᏎᏍᏗ ᎤᎾ ᏙᏓᏆᏍᎬᎢ, ᎤᎾᎦᏌᏯᏍᏙᏗᏱ ᎤᎾ ᏙᏓᏆᏍᎬ ᏂᎪᎯᎸ ᎠᎾᏓᏁᏟᏴᏎᎬᎢ, ᏭᏍᏗᏥᎯᏍᏗ ᏂᎨᏒᎾ ᎧᏃᎮᏛ ᏓᏠᎯᏍᏛᎢ.
ᎯᎠ ᎾᏍᎩ ᏗᎦᏁᎶᏙᏗ ᎠᏴ ᎢᏏᎵᏃ ᏧᏪᏥ ᏂᎪᎯᎸᎢ; ᏑᏓᎵᏉᏰᏃ ᎢᎦ ᏚᎸᏫᏍᏓᏁᎸᎩ ᏱᎰᏩ ᎤᏬᏢᏅᎩ ᎦᎸᎶ ᎠᎴ ᎡᎶᎯ, ᎦᎵᏉᎩᏁᏃ ᎢᎦ ᎤᏯᏪᏐᎸᎩ, ᎠᎴ ᎤᎦᎵᏍᏙᏒᎡᎩ.
ᎼᏏᏃ ᏚᏲᎯᏎᎸᎩ ᎿᏉ ᎤᏍᏆᏛ ᎤᎵᏃᎮᏗᏍᎬ ᎣᏓᎸ ᏌᎾᏱ, ᏔᎵ ᏗᏯᏖᎾ, ᏗᎧᎿᏩᏛᏍᏗ ᎪᏪᎸᎢ, ᏗᏯᏖᎾ ᏅᏯ ᏗᎪᏢᏔᏅᎯ, ᏗᎪᏪᎵ ᎤᏁᎳᏅᎯ ᎦᏰᏌᏛ ᎬᏔᏅᎯ ᎪᏪᎳᏅᎯ.
ᎤᎾᏙᎴᎰᏒᏃ ᏴᏫ ᎼᏏ ᎤᏙᎯᏛᎢ ᎣᏓᎸᎤᏠᎠᎯᏍᏗᏱ, ᎡᎳᏂ ᏫᎬᏩᏓᏡᏫᏍᏔᏁ ᏴᏫ, ᎠᎴ ᎯᎠ ᏂᎬᏩᏪᏎᎴᎢ, Ꭷ, ᎤᎾᏁᎳᏅᎯ ᏗᏍᎩ ᏲᏢᎾᏏ, ᎾᏍᎩ ᎢᎬᏱ ᎪᎨᏅᎡᎯ; ᎯᎠᏰᏃ ᎼᏏ ᎠᏍᎦᏯ ᎢᏥᏠᏱ ᏂᏙᏓᏲᎦᏘ ᎾᏫᎹᏍ, ᎥᏝ ᎡᏥᎦᏔᎭ ᏄᎵᏍᏓᏁᎸᎢ.
ᎡᎳᏂᏃ ᎯᎠ ᏂᏚᏪᏎᎴᎢ, ᎠᏕᎸ ᏓᎶᏂᎨ ᏗᎪᏢᏔᏅᎯ ᏗᏟᏯᏙ ᏗᏣᏓᎩ, ᎾᏍᎩ ᏥᏚᎾᏟᏯᏛ ᏗᏣᏓᎵᎢ, ᎠᎴ ᎠᏂᏍᎦᏯ ᏗᏤᏥ ᎠᎴ ᎠᏂᎨᏴ ᏗᏤᏥ, ᎠᏴᏃ ᏕᏍᎩᏲᎮᎸᎭ.
ᏂᎦᏛᏃ ᏴᏫ ᏚᎾᏕᎭ ᎠᏕᎸ ᏓᎶᏂᎨ ᏗᏟᏯᏙ ᎾᏍᎩ ᏚᎾᏟᏯᏛᎢ, ᎠᎴ ᎡᎳᏂ ᏚᏂᏲᎮᎴᎢ,
ᎠᎴ ᏚᏓᏂᎸᏤᎴᎢ, ᏅᏲᎯᏃ ᏗᎪᏪᎶᏗ ᎤᏩᏔᏁᎢ ᎣᏍᏛ ᏄᏩᏁᎴᎢ, ᏩᎦ ᎠᎩᎾ ᎬᎾᏬᏔᏅᎯ ᎤᏬᏢᏁᎢ: ᎯᎠᏃ ᏄᏂᏪᏎᎢ, ᎯᎠ ᎾᏍᎩ ᏗᏣᏁᎳᏅᎯ, ᎢᏏᎵ, ᎾᏍᎩ ᎢᏥᏈᏱ ᏅᏓᎨᏣᏄᎪᏫᏒᎯ. Ꮂ
ᎡᎳᏂᏃ ᎤᎪᎲ ᎾᏍᎩ ᎢᎬᏱᏗᏢ ᎤᏬᏢᏁ ᎠᏥᎸ ᎨᎳᏍᏗᏱ; ᎠᎴ ᎡᎳᏂ ᎧᏃᎮᏛ ᏚᏰᎵᎯᏍᏔᏁᎢ, ᎯᎠ ᏄᏪᏎᎢ, ᏑᎾᎴᎢ ᏱᎰᏩ ᎠᎵᏍᏓᏴᎾᏁᏗ ᎨᏎᏍᏗ.
ᏭᎩᏨᏅᏃ ᏑᎾᎴᏉ ᎠᎴ ᎠᏥᎸ ᎤᏁᎶᎴᎢ, ᎠᎴ ᏚᏂᏲᎴ ᎠᎵᏍᎪᎸᏙᏗ ᏙᎯ ᎠᏓᏁᎯ; ᏴᏫᏃ ᎤᎾᏅᏁ ᎤᎾᎵᏍᏓᏴᏗᏱ ᎠᎴ ᎤᎾᏗᏔᏍᏗᏱ, ᏚᎾᎴᏁᏉᏃ ᏚᎾᏁᎶᏣᎶᏁᎢ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎮᎾ, ᎭᏠᎠᎯ; ᏗᏣᏤᎵᏰᏃ ᏴᏫ, ᎢᏥᏈᏱ ᏂᏙᏔᏘᎾᏫᏛᏛ ᎤᏲ ᏄᎾᏛᏁ..
ᏞᎩᏳ ᎤᎾᎪᎸᏒ ᎾᎿ ᎦᏅᏅ ᎾᏍᎩ ᎦᏥᏁᏤᎸᎯ ᎨᏒᎢ; ᏩᎦ ᎠᎩᎾ ᎬᎾᏬᏔᏅᎯ ᎤᏅᏒ ᎤᎾᏓᏙᏢᏁᎸ, ᎠᎴ ᎠᏥᎸ ᎤᏁᎴᎸ, ᎠᎴ ᎯᎠ ᏄᏂᏪᏒ, ᎯᎠ ᎾᏍᎩ ᏗᏣᏁᎳᏅᎯ, ᎢᏏᎵ, ᎾᏍᎩ ᎢᏥᏈᏱ ᏅᏓᏣᏄᎪᏫᏒᎯ.
ᏱᎰᏩᏃ ᎯᎠ ᏄᏪᏎᎴ ᎼᏏ, ᎦᏥᎪᎥ ᎯᎠ ᏴᏫ, ᎠᎴ ᎬᏂᏳᏉ, ᏧᏩᏗᏔᏯ ᏗᏂᎵᎨᏂ ᎯᎠ ᏴᏫ:
ᎾᏍᎩ ᎢᏳᏍᏗ ᎠᏆᏁᎳᎩ, ᎾᏍᎩ ᎠᎩᏔᎳᏬᎯᏍᏗ ᎨᏒ ᎤᏗᎴᎩ ᏫᏂᎦᎵᏍᏓ ᎾᏍᎩ ᎤᎾᏡᏗᏍᎬᎢ, ᎠᎴ ᎾᏍᎩ ᏱᎦᏥᏛᏓ; ᏂᎯᏃ ᏣᏧᏡᏍᏗ ᏣᏓᏤᎵᏛ ᏴᏫ ᏅᏓᎬᏴᏁᎵ.
ᎼᏏᏃ ᎤᏔᏲᏎᎴ ᏱᎰᏩ ᎾᏍᎩ ᎤᏁᎳᏅᎯ ᎠᎴ ᎯᎠ ᏄᏪᏎᎴᎢ, ᏱᎰᏩ, ᎦᏙᏃ ᏣᏔᎳᏬᎯᏍᏗ ᎨᏒ ᎤᏗᎴᎩᏳ ᎢᎩ ᏗᏣᏤᎵ ᏴᏫ ᏕᎭᏡᏗᏍᎬᎢ, ᎾᏍᎩ ᎢᏥᏈᏱ ᏂᏙᏔᏘᏅᏍᏔᏅᎯ, ᏨᏔᏅᎯ ᏣᎵᏂᎩᏛ ᎨᏒ, ᎠᎴ ᏨᏔᏅᎯ ᎤᎵᏂᎩᏛ ᏦᏰᏂ?
ᎦᏙᏃ ᎢᏥᏈᏱ ᎠᏁᎯ. ᏯᏂᏁᎦ ᎯᎠ ᏱᎾᏂᏪᎭ, ᎤᏲᏉ ᎤᎬᏩᎴ ᏥᏙᏧᏄᎪᏫᏎᎢ, ᏧᎯᏍᏗᏱᏉ ᎦᏚᏏ ᏕᎨᏒᎢ, ᎠᎴ ᏧᏛᏙᏗᏱ ᎡᎶᎯ ᎠᏁᎲᎢ? ᎭᎦᏔᎲᎾ ᎯᏲᎯᏍᏓ ᎯᎠ ᎾᏍᎩ ᎤᏗᎴᎬ ᏣᏔᎳᏬᏍᎬᎢ, ᎠᎴ ᎯᏁᏟᏴᎾ ᎤᏲ ᎢᎩᏴᏁᏗᏱ ᏕᏧᎪᏛ ᎯᎠ ᏴᏫ;
ᎩᏯᏅᏓᏓ ᎡᏆᎭᎻ, ᎡᏏᎩ, ᎠᎴ ᎢᏏᎵ, ᎩᏅᏏᏓᏍᏗ, ᎩᏯᏎᎵᏓᏁᎸᎯ ᏨᏒ ᎨᏒ ᎩᏁᎢᏍᏓᏁᎸᎯ ᎠᎴ ᎯᎠ ᎢᎩᏪᏎᎸᎯ, ᏓᎦᏥᏁᏉᎢ ᎢᏣᏁᏢᏔᏅᏛ ᎨᏒ, ᏃᏈᏏ ᎦᎸᎶ ᎠᏂᎧᎸ ᎾᏍᎩᏯᎢ; ᎠᎴ ᏂᎦᏛ ᎯᎠ ᎦᏙᎯ ᎠᎩᏁᎢᏍᏔᏅᎯ ᏥᎩ ᎦᏥᏁᏗ ᎨᏎᏍᏗ ᎢᏣᏁᏢᏔᏅᏛ ᎨᏒᎢ, ᎠᎴ ᎤᎾᏤᎵ ᎨᏎᏍᏗ ᏂᎪᎯᎸᎢ.
ᏱᎰᏩᏃ ᎤᏁᏟᏴᏒᎩ ᎤᏓᏅᏛ ᎾᏍᎩ ᎤᏲ ᎢᏧᏩᏁᏗᏱ ᎤᏓᏅᏖᎸ ᏧᏤᎵ ᏴᏫ.
ᎼᏏᏃ ᎤᎦᏔᎲᏒᎩ, ᎠᎴ ᎤᏠᎠᏒᎩ ᎣᏓᎸᎢ ᎠᎴ ᏗᏯᏖᎾ ᏗᎧᎿᏩᏛᏍᏗ ᎪᏪᎸ ᏚᏒᎦᎸᎩ, ᏗᏯᏖᎾ ᎢᏧᎳᏗᏢ ᏕᎪᏪᎸᎩ; Ꭰ ᎢᏗᏢ ᎠᎴ ᏐᎢ ᎢᏗᏢ ᏕᎪᏪᎸᎩ.
ᏗᏯᏖᎾᏃ ᎤᏁᎳᏅᎯ ᏧᏬᏢᏅᎯ ᎨᏒᎩ, ᎪᏪᎸᏃ ᎤᏁᎳᏅᎯ ᎤᏬᏪᎳᏅᎯ ᎨᏒᎩ, ᎾᏍᎩ ᏗᏰᎶᎸᎯ ᎨᏒᎩ ᏗᏯᏖᎾ.
ᏦᏑᏫᏃ ᎤᏛᎦᏅᎩ ᎤᎾᏓᏃᏴᎵᏍᏛ ᏴᏫ, ᎾᏍᎩ ᎤᏁᎷᎬᎢ, ᎯᎠᏃ ᏄᏪᏎᎸᎩ ᎼᏏ, ᏓᎿᏩ ᎤᏍᏆᏃᏴᎦ Ꭰ ᏙᏗᏓᏅᎢ.
ᎯᎠᏃ ᏄᏪᏒᎩ, ᎥᏝ ᎤᎾᏓᏎᎪᎩᏛ ᎢᏳᏂᏪᏍᏗ ᎤᎾᏓᏃᏴᎵᏍᏛ ᏱᎩ, ᎥᏝ ᎠᎴ ᎨᏥᏎᎪᎩᏛ ᎢᏳᏂᏪᏍᏗ ᎤᎾᏓᏃᏴᎵᏍᏛ ᏱᎩ; ᏗᏂᏃᎩᏍᎩᏍᎩᏂ ᎤᎾᏓᏃᏴᎵᏍᏛ ᎦᏛᎩᎠ ᎠᏴ.
ᎯᎠᏃ ᏄᎵᏍᏔᏅᎩ, ᎾᏍᎩ ᎾᎥᏉ ᎤᎷᏨ ᎠᏂᏅᎢ, ᎤᎪᎲᎩ ᏩᎦ ᎠᎩᎾ, ᎠᎴ ᎠᎾᎵᏍᎩᏍᎬᎢ: ᎼᏏᏃ ᎤᏔᎳᏬᏍᎬ ᎤᏗᎴᎩ ᏄᎵᏍᏔᏅᎩ, ᎠᎴ ᏚᏗᏅᏒᎩ ᏗᏯᏖᎾ ᏓᏰᎲᎢ, ᎠᎴ ᏚᏲᏍᏔᏅ ᏩᎦᏐᎠᏍᎬᎢ.
ᎠᎩᎾᏃ ᎾᏍᎩ ᎤᏃᏢᏅᎯ ᎤᎩᏒᎩ, ᎠᎴ ᎠᏥᎸᏱ ᎤᎪᎲᏍᏔᏅᎩ, ᎠᎴ ᎤᏪᏓᏬᏔᏅᎩ ᎪᏍᏚ ᏄᏩᏁᎸᎩ, ᎠᎴ ᎤᎴᎳᏛᏅᎩ ᎠᎼᎯ, ᎠᎴ ᎠᏎ ᎤᎾᏗᏔᏍᏗ ᏂᏚᏩᏁᎸᎩ ᎢᏏᎵ ᏧᏪᏥ.
ᎼᏏᏃ ᎯᎠ ᏄᏪᏎᎸᎩ ᎡᎳᏂ, ᎦᏙ ᎨᏨᏁᎴ ᎯᎠ ᏴᏫ, ᎾᏍᎩ ᎢᎦᎢ ᎡᏉᎯᏳ ᎠᏍᎦᏅᎢᏍᏗ ᎨᏒ ᏘᏲᎮᏗᏱ?
ᎡᎳᏂᏃ ᎯᎠ ᏄᏪᏒᎩ, ᏞᏍᏗ ᎤᏔᎳᏬᏍᎬ ᎠᏆᏤᎵ ᎤᎬᏫᏳᎯ ᎤᏗᎴᎩ ᎢᏳᎵᏍᏔᏅᎩ; ᏕᎯᎦᏔᎭ ᎯᎠ ᏴᏫ ᎤᏲᏉ ᏚᎸᎪᏛᎢ.
ᎯᎠᏰᏃ ᏂᎬᎩ ᏪᏎᎸᎩ, ᏗᏍᎩ ᏲᏢᎾᏏ ᏦᎦᏁᎳᏅᎯ ᎾᏍᎩ ᎢᎬᏱ ᎪᎨᏅᎡᎯ; ᎯᎠᏰᏃ ᎼᏏ, ᎠᏍᎦᏯ ᎾᏍᎩ ᎢᏥᏈᏱ ᏂᏉᏙᏓᏲᎦᏘ ᎾᏫᏛᏛ, ᎥᏝ ᏲᏥᎦᏔᎭ ᏄᎵᏍᏓᏁᎸᎢ.
ᎯᎠᏃ ᏂᎦᏥᏪᏎᎸᎩ, ᎩᎶ ᎠᏕᎸ ᏓᎶᏂᎨ ᎤᎾᏣᏅᏕᏍᏗ, ᎾᏍᎩ ᏫᏓᎾᏓᎩ: ᎰᏩᏃ ᎥᎬᎩᏁᎸᎩ, ᎠᏥᎸᏱᏃ ᏩᏆᏗᏅᏒᎩ, ᎠᎴ ᎯᎠ ᏩᎦ ᎠᎩᎾ ᏛᎤᎾᏄᎪᏨᎩ.
ᎼᏏᏃ ᏚᎪᎲ ᏧᏂᏲᏓᎬ ᎨᏒ ᏴᏫ, ᎡᎳᏂᏰᏃ ᎤᏂᏲᏓᎬ ᏂᏚᏩᎡᎸᎩ ᎤᎾᏕᎰᎯᏍᏗᏱ ᎠᏂᎦᏔᎲ ᎬᏩᎾᏡᏗᏍᎩ,
ᎿᏉ ᎼᏏ ᎦᎵᏦᏛ ᎦᎶᎯᏍᏗᏱ ᎤᎴᏅᎩ, ᎠᎴ ᎯᎠ ᏄᏪᏒᎩ, ᎦᎪ ᏱᎰᏩ ᎢᏗᏢ ᎤᎵᎪᏗ? ᎾᏍᎩ ᏩᎩᎷᏥᏏ. ᏂᎦᏛᏃ ᎵᏫ ᏧᏪᏥ ᎾᏍᎩ ᎬᏩᏓᏡᏫᏍᏔᏅᎩ.
ᎯᎠᏃ ᏂᏚᏪᏎᎸᎩ, ᎯᎠ ᏂᎦᏪᎭ ᏱᎰᏩ ᎤᏁᎳᏅᎯ ᎢᏏᎵ ᎤᎾᏤᎵᎦ, ᎾᏂᎥ ᎠᏂᏍᎦᏯ ᎠᏰᎳᏍᏗ ᎦᏅᎯᏛ ᏫᏓᎾᎵᎧᏌᏓᏓ ᎠᎴ ᏫᏓᏂᏴᎵᏛ ᎦᎶᎯᏍᏗᏱ ᏕᎨᏌᏗᏒ ᏂᎬᎾᏛ ᏓᏂᎾᏩᏗᏒᎢ, ᎠᎴ ᏫᏓᏂᎷᎦ ᎾᏂᎥ ᎠᏂᏍᎦᏯ ᎠᎾᎵᏅᏟ, ᎠᎴ ᎾᏂᎥ ᎠᏂᏍᎦᏯ ᎤᏁᏓᏍᏗ ᏫᏓᏂᏍᏗ ᏫᏓᏂᎷᎦ, ᎠᎴ ᎾᏂᎥ ᎠᏂᏍᎦᏯ ᎾᎥ ᎢᏳᎾᏓᎳ ᏫᏓᏂᎷᎦ.
ᎵᏫᏃ ᏧᏪᏥ ᏄᎾᏛᏁᎸᎩ ᎾᏍᎩᏯ ᎼᏏ ᏂᏚᏪᏎᎸᎢ; ᏚᏂᏲᎱᏒᎩᏃ ᏴᏫ ᎾᎯᏳ ᎢᎦ ᏦᎢ ᎢᏯᎦᏴᎵ ᎢᏴᏛ ᎢᏯᏂᏛ ᏴᏫ.
ᎯᎠᏰᏃ ᎢᏳᏪᏛ ᎨᏒᎩ ᎼᏏ, ᎦᎸᏉᏗᏳ ᏁᏣᏓᏛᏂᏏ ᏱᎰᏩ, ᏂᏥᎥ ᎢᏥᏍᎦᏯ ᏗᏨᏓ ᏗᏤᏥ, ᎠᎴ ᎢᏣᎵᏅᏟ; ᎾᏍᎩ ᎣᏍᏛ ᎢᏥᏁᏗᏱ ᎪᎯ ᎢᎦ.
ᎯᎠᏃ ᏄᎵᏍᏔᏅᎩ ᏭᎩᏨᏅ, ᎾᏍᎩ ᎼᏏ ᎯᎠ ᏂᏚᏪᏎᎸᎩ ᏴᏫ, ᎢᏥᏍᎦᏅᎩ ᎡᏆ ᎠᏍᎦᏅᎢᏍᏗ ᎨᏒᎢ; ᎠᎴ ᎿᏉ ᏓᏥᎾᎷᏏ ᏱᎰᏩ ᏮᏓᏥᎷᏤᎵ; ᏴᎪᎢᏍᏓ ᏱᎩ ᎢᏥᏍᎦᏅᏨᎢ.
ᎼᏏᏃ ᏔᎵᏁ ᏱᎰᏩ ᏭᎷᏤᎸᎩ, ᎠᎴ ᎯᎠ ᏫᏄᏪᏒᎩ, ᎤᏲᏍᏛᏉ, ᎯᎠ ᏴᏫ ᎤᏂᏍᎦᏅᏨ ᎡᏆ ᎠᏍᎦᏅᎢᏍᏗ ᎨᏒᎢ, ᎠᎴ ᎤᎾᏓᏙᏢᎾᏁᎸ ᎤᏁᎳᏅᎯ ᎠᏕᎸ ᏓᎶᏂᎨ ᎪᏢᏔᏅᎯ;
ᎪᎯᏃ ᎤᏂᏍᎦᏅᏨᎢ ᎢᏳᏃ ᎦᎩᏯᏙᎵᏍᏗ ᏱᎩ,-ᎢᏳᏃ ᏱᏝᏉ, ᎯᏲᏍᏓᏉ ᏓᏆᏙᎥ ᎪᏪᎸ ᎪᏪᎵᎯ ᎾᏍᎩ ᏦᏪᎳᏅᎯ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎩᎶ ᎠᎩᏍᎦᏅᏤᎸᎯ ᎾᏍᎩ ᏓᏥᏲᏍᏔᏂ ᏚᏙᎥ ᎪᏪᎸ ᎠᏆᏤᎵ ᎪᏪᎵᎯ.
ᎿᏉᏃ ᎮᎾ, ᏔᏘᏄᎦ ᏴᏫ ᎾᎿ ᎬᏁᎢᏍᏓᏁᎸᎯ ᏥᎩ; ᎬᏂᏳᏉ, ᎠᏆᏤᎵ ᏗᎧᎿᏩᏗᏙᎯ ᎢᎬᏱ ᏓᏤᏅᎡᎵ; ᎠᏎᏃ ᎾᎯᏳ ᎢᎦ ᎦᏥᏩᏛᎯᎸᎭ, ᎦᏥᏍᏛᏗᏍᏙᏗ ᎨᏎᏍᏗ ᎤᏂᏍᎦᏅᏨᎢ.
ᏱᎰᏩᏃ ᏚᏕᏯᏙᏔᏅᎩ ᏴᏫ, ᏅᏓᎦᎵᏍᏙᏗᏍᎬᎩ ᏩᎦ ᎠᎩᎾ ᎤᏃᏢᏅᎢ, ᎾᏍᎩ ᎡᎳᏂ ᎤᏬᏢᏅᎯ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ; ᎤᏟ, ᎭᏓᏅᎾ ᎠᏂ, ᏂᎯ ᎠᎴ ᏴᏫ ᎾᏍᎩ ᎢᏥᏈ ᏂᏙᏔᏘᏅᏍᏔᏅᎯ, ᏫᏔᏘᏅᏍᏓ ᎾᎿ ᎦᏙᎯ ᎦᏥᏯᏎᎵᏓᏁᎸᎯ ᏥᎩ ᎡᏆᎭᎻ, ᎡᏏᎫ, ᎠᎴ ᏤᎦᏈ, ᎯᎠ ᎢᎩᏪᏛ ᏥᎩ, ᏣᏁᏢᏔᏅᏛ ᎨᏒ ᎦᏥᏁᏗ ᎨᏎᏍᏗ.
ᎠᎴ ᏓᏥᏅᏏ ᏗᎧᎿᏩᏗᏙᎯ ᎢᎬᏱ ᏓᏤᏅᎡᎵ; ᎠᎴ ᎦᏥᏄᎪᏫᏍᏗ ᎨᏎᏍᏗ ᎠᏂᎨᎾᏂ, ᎠᎴ ᎠᏂᎡᏱᎵ, ᎠᎴ ᎠᏂᎯᏗ, ᎠᎴ ᎠᏂᏯᎵᏥ, ᎠᎴ ᎠᏂᎯᏫ, ᎠᎴ ᎠᏂᏥᏊᏏ.
ᎾᎿ ᎦᏙᎯ ᎤᏅᏗ ᎠᎴ ᏩᏚᎵᏏ ᏕᎦᎶᎴᎬᎢ; ᎥᏝᏰᏃ ᏴᏓᎨᏏ ᎠᏰᎵ ᏱᏨᏯᏓᏑᏰᏍᏗ; ᏧᏩᏗᏔᏯᏰᏃ ᏗᏥᎵᎨᏂ ᏂᎯ; ᏴᏨᏛᏓᏰᏃ ᏫᏣᎢᏒᎢ.
ᏴᏫᏃ ᎤᎾᏛᎦᏅ ᎯᎠ ᎾᏍᎩ ᎤᏐᏅ ᎧᏃᎮᏛ, ᏚᎾᏠᏱᎸᎩ; ᎥᏝ ᎠᎴ ᎩᎶ ᎤᏤᎵ ᎠᏣᏅᎩ ᏳᏣᏅᏔᏁᎢ.
ᏱᎰᏩᏰᏃ ᎯᎠ ᎢᏳᏪᏎᎸᎯ ᎨᏒᎩ ᎼᏏ, ᎯᎠ ᏂᎩᏪᏏ ᎢᏏᎵ ᏧᏪᏥ, ᏧᏩᏗᏔᏯ ᏗᏥᎵᎨᏂ ᏴᏫ ᏂᎯ; ᎩᎳᏉ ᎢᏴᏛ ᎠᏰᎵ ᏂᏣᏛᏅ ᏮᏓᏥᎷᏥ, ᎠᎴ ᏓᏨᏛᏔᏂ; ᎾᏍᎩ ᎢᏳᏍᏗ ᎿᏉ ᏣᏣᏅᎩ ᎢᏴᏛ ᏘᎲᎦ, ᎾᏍᎩ ᎠᏆᏙᎴᎰᎯᏍᏗᏱ ᎢᎬᏴᏁᏗᏱ.
ᎢᏏᎵᏃ ᏧᏪᏥ ᎢᏴᏛ ᏚᏂᏅᎩ ᏧᎾᏣᏅᎩ ᎰᎵᏈ ᎣᏓᎸ ᎾᎥᎢ.
ᎼᏏᏃ ᎦᎵᏦᏛ ᎤᎩᏒᎩ, ᎠᎴ ᏙᏱᏗᏢ ᎠᏂᏅ ᏭᎵᏦᏔᏅᎩ, ᎠᏂᏅ ᏰᎵ ᎢᏴᏛ, ᎯᎠᏃ ᏄᏪᏎᎸᎩ ᏚᏬᎥᎩ, ᎦᎵᏦᏛ ᏗᎦᎳᏫᎢᏍᏗᏱ. ᎯᎠᏃ ᏄᎵᏍᏔᏅᎩ, ᎾᏍᎩ ᎩᎶ ᏱᎰᏩ ᎤᏲᎯ ᎦᎸᎪᎬᎩ ᏗᎦᎵᏦᏛ ᏗᎦᎳᏫᎢᏍᏗᏱ ᏫᎦᎶᏍᎬᎩ, ᎾᏍᎩ ᏙᏱᏗᏢ ᎠᏂᏅ ᏗᎦᎵᏦᏛᎢ.
ᎯᎠᏃ ᏄᎵᏍᏔᏅᎩ, ᎾᏍᎩ ᎼᏏ ᎦᏄᎪᎢ ᏗᎦᎵᏦᏛ ᏫᎦᎶᎯ, ᏂᎦᏛ ᏴᏫ ᏓᎾᎴᎲᏍᎬᎩ, ᎠᎴ ᎠᏂᏏᏴᏫᎭ ᏚᏂᎵᏦᏛ ᎦᎶᎯᏍᏗᏱ ᎠᎾᎴᎲᏍᎬᎩ, ᎠᎴ ᎼᏏ ᎤᎾᎦᏙᏍᏛᎩ ᎬᏂ ᏩᏴᎲ ᏗᎦᎵᏦᏛᎢ.
ᎯᎠᏃ ᏄᎵᏍᏔᏅᎩ, ᎾᏍᎩ ᎼᏏ ᎿᏉ ᏭᏴᎸ ᏗᎦᎵᏦᏛᎢ, ᎤᎶᎩᎸ ᎤᏓᏡᎬ ᎡᎳᏗ ᏄᏛᏁᎸᎩ, ᎦᎵᏦᏛᏃ ᎦᎶᎯᏍᏗᏱ ᎤᎴᏅᎩ, ᏱᎰᏩᏃ ᎤᎵᏃᎮᏔᏅᎩ ᎼᏏ.
ᏂᎦᏛᏃ ᏴᏫ ᎤᏂᎪᎲᎩ ᎤᎶᎩᎸ ᎤᏓᏡᎬ ᎦᏙᎬ ᎦᎵᏦᏛ ᎦᎶᎯᏍᏗᏱ; ᏂᎦᏛᏃ ᏴᏫ ᏚᎾᎴᏅᎩ ᎠᎴ ᎤᎾᏓᏙᎵᏍᏔᏅᎩ ; ᎠᏂᏏᏴᏫᎭ. ᏚᏂᎵᏦᏛ ᎦᎶᎯᏍᏗᏱ.
ᏱᎰᏩᏃ ᎤᎵᏃᎮᏔᏅᎩ ᎼᏏ ᏓᎾᏓᎧᏅᎢ, ᎾᏍᎩᏯ ᎠᏍᎦᏯ ᎤᎵᎢ ᏣᎵᏃᎮᏗᏍᎪᎢ. ᎤᏨᏒᎩᏃ ᏗᏂᏅ ᏔᎵᏁ ᏭᎶᏒᎩ; ᎤᏅᏏᏓᏍᏗᏍᎩᏂ ᏦᏑᏫ, ᏅᏂ ᎤᏪᏥ, ᎠᏫᏅ, ᎥᏝ ᏳᏄᎪᏤ ᎦᎵᏦᏛᎢ.
ᎼᏏᏃ ᎯᎠ ᏄᏪᏎᎸᎩ ᏱᎰᏩ, ᎬᏂᏳᏉ ᎯᎠ ᏂᏍᎩᏪᏎᎭ, ᏔᏘᏄᎦ ᎯᎠ ᏴᏫ; ᎥᏝᏃ ᏱᏍᎩᏃᏁᎸ ᎾᏍᎩ ᏘᏅᏏᏒ ᎣᏍᏕᎩ. ᎠᏎᏃ ᎯᎠ ᏂᏣᏪᏒ, ᏕᏣᏙᎥ ᎬᏲᎵᏍᏔᏅ, ᎠᎴ ᎾᏍᏉ ᎤᏪᏙᎵᏍᏗ ᏕᎬᏯᎦᎿᏅ.
ᎾᏍᎩ ᎢᏳᏍᏗ ᎿᏉ ᎬᏔᏲᏎᎭ, ᎢᏳᏃ ᎤᏪᏙᎵᏍᏗ ᏱᏗᏍᏆᎧᎿᏅ, ᎿᏉ ᏍᎩᎾᏄᎪᏫᏏ ᏣᏅᏅᎢ, ᎾᏍᎩ ᎬᏲᎵᏍᏗᏱ, ᎾᏍᎩ ᎤᏪᏙᎵᏍᏗ ᏗᏍᏆᎧᏃᏗᏱ; ᎠᎴ ᎭᏓᏅᏛᎵ ᎯᎠ ᎾᏍᎩ ᎤᎾᏓᏤᎵᏛ ᏗᏣᏤᎵ ᏴᏫ ᎨᏒᎢ.
ᎯᎠᏃ ᏄᏪᏒᎩ, ᎠᏴ ᏓᏁᏏ, ᎠᎴ ᏓᎬᏯᏪᏐᎸᏍᏔᏂ.
ᎯᎠᏃ ᏄᏪᏎᎸᎩ, ᎢᏳᏃ ᏂᎯ ᏂᎩᏁᏅᏒᎾ ᎢᎨᎡᏍᏗ, ᏞᏍᏗ ᏗᏍᎩᏯᏘᎾᏫᏛᎲᎩ ᎠᏂ.
ᎦᏙᏃ ᎠᏙᎴᎰᎯᏍᏙᏗ ᎨᏎᏍᏗ ᎾᏍᎩ ᎠᏴ ᎠᎴ ᏗᏣᏤᎵ ᏴᏫ ᎤᏪᏙᎵᏍᏗ ᏕᏍᎩᏯᎦᎿᏅᎢ? ᏝᏍᎪ ᏍᎩᏰᎳᏛᏍᏗ ᎨᏒ ᎾᎿ ᏱᎩ? ᎾᏍᎩᏃ ᎠᏴ ᎠᎴ ᏗᏣᏤᎵ ᏴᏫ ᎣᎦᏙᏣᎴᏛ ᎨᏎᏍᏗ ᏂᎦᏛ ᏴᏫ ᏂᎬᎾᏛ ᎡᎶᎯ ᎠᏁᎲᎢ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᎯᎠ ᎾᏍᏉ ᏥᏂᏫ ᏅᏓᎦᏛᏁᎵ; ᎤᏪᏙᎵᏍᏗᏰᏃ ᏕᎬᏯᎦᏓᏅ, ᎠᎴ ᏕᏣᏙᎥ ᎬᏲᎵᏍᏔᏅ.
ᎯᎠᏃ ᏄᏪᏒᎩ, ᏍᎩᎾᏄᎪᏫᏏ ᏕᏣᎸᏌᏛᎢ.
ᎯᎠᏃ ᏄᏪᏒᎩ, ᏂᎦᏛ ᎪᏏᏳ ᎨᏒ ᎢᎬᏱᏗᏢ ᏣᎶᎯᏎᏗᏱ ᏅᏓᎬᏁᎵ, ᎠᎴ ᏱᎰᏩ ᏚᏙᎥ ᎬᏂᎨᏒ ᏅᏓᎬᏁᎵ ᎯᎦᏔᎲᎢ; ᎠᎴ ᎤᏪᏙᎵᏍᏗ ᏗᏥᏯᎦᏅᏗ ᎨᏎᏍᏗ, ᎾᏍᎩ ᎤᏪᏙᎵᏍᏗ ᏗᏥᏯᎦᏅᎦ ᎨᎵᏒᎭ, ᎠᎴ ᏥᏯᏙᎵᏍᏗ ᎨᏎᏍᏗ ᎾᏍᎩ ᏥᏯᏙᎵᎩ ᎨᎵᏒᎭ.
ᎯᎠᏃ ᏄᏪᏒᎩ, ᎥᏝᏰᎴᎵ ᏴᎦᎯᎪᏩᏛ ᎠᏆᎧᏛᎢ,Ꮻ ᎥᏝᏰᏃ ᎩᎶ ᏴᎬᎩᎪᏩᏛ ᎠᎴ ᎠᏏ ᏱᎦᎬᏅ.
ᏱᎰᏩᏃ ᎯᎠ ᏄᏪᏒᎩ, ᎬᏂᏳᏉ ᎠᏓᏁᎳ ᎾᏆᏛᏅ ᎾᎥᎢ, ᎠᎴ ᏅᏲᎯ ᏔᎴᏂ;
ᎯᎠᏃ ᏅᏓᎦᎵᏍᏔᏂ, ᏓᎩᎸᏌᏛ ᎦᎶᏍᎬ ᎢᎪᎯᏛ, ᎤᏲᎯ ᎠᏔᎴᏒ ᏓᎬᎸᏂ, ᎠᎴ ᎠᏉᏰᏂ ᏓᎬᏳᏢᏔᏂ ᏥᎶᏍᎬ ᎢᎪᎯᏛ;
ᎠᏉᏰᏂᏃ ᎢᏴᏛ ᏅᏓᎬᏁᎵ, ᎠᎴ ᏥᏐᎯᏱ ᏘᎪᎯ; ᎠᏆᎧᏛᏍᎩᏂ ᎥᏝ ᎬᎪᏩᏛᏗ ᏱᎨᏎᏍᏗ.
ᏱᎰᏩᏃ ᎯᎠ ᏄᏪᏎᎸᎩ ᎼᏏ, ᏘᏲᎸᎦ ᏔᎵ ᏗᏯᏖᎾ ᏅᏯ ᎾᏍᎩᏯ ᎢᎬᏱᏱ ᏥᏂᏚᏍᏛᎩ; ᎾᎿᏃ ᏅᏲᎯ ᏓᎪᏪᎳᏂ ᎧᏃᎮᏛ ᎢᎬᏱᏱ ᏅᏲᎯ ᏥᎪᏪᎸᎢ, ᎾᏍᎩ ᏥᏕᏣᏓᏬᏔᏅᎩ.
ᎠᎴ ᏣᏛᏅᎢᏍᏕᏍᏗ ᏑᎾᎴᎢ, ᎠᎴ ᎯᎿᎷᏒᎭ ᏑᎾᎴ ᏌᎾᏱ ᎣᏓᎸᎢ, ᎠᎴ ᎬᏂᎨᏒ ᏂᏍᏆᏛᏁᎸᎩ ᎾᎿ ᎦᏏᏏ.
ᏞᏍᏗ ᎠᎴ ᎩᎶ ᏱᏍᏕᎡᎮᏍᏗ, ᏞᏍᏗ ᎠᎴ ᎩᎶ ᏴᏫ ᎬᎪᏩᏛᏗ ᏱᎨᏎᏍᏗ ᎾᎿ ᏂᎬᎾᏛ ᎣᏓᎸᎢ; ᏞᏍᏗ ᎠᎴ ᎠᏫ ᎠᎴ ᎦᎾᏝᎢ ᎢᎬᏱᏗᏢ ᎣᏓᎸ ᎤᎾᎵᏍᏓᏴᏂ ᏙᎸᎩ.
ᏔᎵᏃ ᏚᏲᎳᏅᎩ ᏗᏯᏖᎾ ᏅᏯ, ᎾᏍᎩᏯ ᎢᎬᏱᏱ ᏥᏂᏕᏅᏍᏛᎩ; ᎼᏏᏃ ᏑᎾᎴᎢ ᎤᏗᏛᎲᎩ, ᎠᎴ ᏌᎾᏱ ᎤᎿᎷᏒᎩ, ᎾᏍᎩᏯ ᏱᎰᏩ ᏄᏪᏎᎸᎢ, ᎠᎴ ᏚᏴᏒᎩ ᎾᏍᎩ ᏔᎵ ᏅᏯ ᏗᏲᎳᏅᎯ. ᎢᎸ.
ᏱᎰᏩᏃ ᎤᏠᎠᏏᎸᎩ ᎤᎶᎩᎸ ᎠᏯᎥᎩ, ᎠᎴ ᎦᏙᎬ ᎤᏯᏅᎲᎩ.
ᏱᎰᏩᏃ ᎤᎶᏒᎩ ᏓᎧᏅ ᎢᎬᏱᏗᏢ, ᎠᎴ ᎤᏁᏨᎩ ᎯᎠ ᏄᏪᏒᎩ, ᏱᎰᏩ, ᏱᎰᏩ ᎤᏁᎳᏅᎯ, ᎤᏓᏙᎵᏣᏘ ᎠᎴ ᎤᏓᏅᏘ, ᎤᏍᎦᏃᎳ ᎤᏔᎳᏬᎯᏍᏗᏱ, ᎠᎴ ᎤᏣᏘ ᎤᏓᏁᎵ ᎣᏍᏛ ᎨᏒ, ᎠᎴ ᏚᏳᎪᏛ ᎨᏒᎢ.
ᎠᏍᏆᏂᎪᏗᏍᎩ ᏧᏪᏙᎵᏍᏗ ᎨᏒ ᏧᎦᏴᎳᏥᎶᏛ ᎢᏯᏂᏛ, ᏗᎲᎡᎯ ᏂᎦᏳᎪᏛᎾ ᎢᏯᏛᏁᏗ ᎨᏒ ᎠᎴ ᎠᏍᎦᏅᏨ ᎠᎴ ᎠᏍᎦᏂ, ᎠᎴ ᎾᏍᎩ ᏰᎵ ᏄᏍᎦᏅᏨᎾ ᎬᏪᎵᏎᏗ ᏂᎨᏒᎾ ᏥᎩ ᎤᏍᎦᏅᏨᎯ; ᏗᏍᏛᏗᏍᏗᏍᎩ ᏧᏁᏥ ᏧᏂᎦᏴᎵᎨ ᎤᏂᏍᎦᏅᏨ, ᎠᎴ ᏧᏁᏥ ᎾᏍᎩ ᏧᏁᏥ ᏗᏍᏛᏗᏍᏗᏍᎩ, ᏦᎢ ᎠᎴ ᏅᎩ ᎢᏳᎾᏓᏁᏟᏴᏛ ᏩᏍᏘ.
ᎼᏏᏃ ᎤᏩᏅᏨᎩ ᎠᎴ ᎦᏙᎯ ᎢᏗᏢ. ᎤᏗᏍᏚᏅᎩ, ᎠᎴ ᎤᏓᏙᎵᏍᏔᏅᎩ.
ᎯᎠᏃ ᏄᏪᏒᎩ, ᎢᏳᏃ ᎰᏩ ᎤᏪᏙᎵᏍᏗ ᏱᏘᏍᏆᎧᎿᏅ, ᏣᎬᏫᏳᎯ ᎠᏆᏤᎵ, ᎤᎬᏫᏳᎯ ᎠᏆᏤᎵᎦ ᏫᏙᎩᎧᎿᏩᏗᏓ; ᏧᏩᏗᏔᏯᏍᎩᏂᏃᏅ ᏗᏂᎵᎨᏂ ᎯᎠ ᏴᏫ; ᎠᎴ ᏗᎨᏍᎩᎲᏏ ᏂᏚᏳᎪᏛᎾ ᏃᎦᏛᏁᎸ ᎠᎴ ᎣᎩᏍᎦᏅᏨᎢ, ᎠᎴ ᎢᏨᏯᏤᎵ ᏂᏍᎩᏴᎦ.
ᎯᎠᏃ ᏄᏪᏒᎩ, ᎬᏂᏳᏉ ᎠᏴ ᎧᏃᎮᏛ ᏕᎦᏠᎢᏍᏗᎭ; ᏂᎦᏛ ᏗᏣᏤᎵ ᏴᏫ ᎠᏂᎦᏔᎲ ᎤᏍᏆᏂᎪᏗ ᏙᏛᎩᎸᏫᏍᏓᏁᎵ, ᎾᏍᎩ ᎢᏳᏍᏗ ᏗᎦᎸᏫᏍᏓᏁᎸᎯ ᏂᎨᏒᎾ ᎡᎶᎯ ᏂᎬᎾᏛᎢ, ᎠᎴ ᎢᎸᎯᏢ ᎤᎾᏓᏤᎵᏛ ᎠᏁᎲᎢ; ᏂᎦᏛᏃ ᏴᏫ ᎾᏍᎩ ᏂᎯ ᏥᎩᏰᎳᏗᏙᎭ, ᏛᏂᎪᎯ ᏚᎸᏫᏍᏓᏁᎸ ᏱᎰᏩ; ᎤᎾᏰᎯᏍᏗᏳᏰᏃ ᎾᏍᎩ ᏥᏙᏛᎩᎸᏫᏍᏓᏁᎵ ᏂᎯ ᎬᏴᏗᏍᎬᎢ.
ᎭᎦᏌᏯᏍᏓ ᎾᏍᎩ ᎪᎯ ᎢᎦ ᏥᎬᏁᏤᎭ; ᎬᏂᏳᏉ, ᎦᏥᏄᎪᏫᏍᎦ ᎢᎬᏱᏢ ᏂᏣᏛᏅ ᎠᏂᎡᎼᎵ, ᎠᎴ ᎠᏂᎨᎾᏂ, ᎠᎴ ᎠᏂᎯᏗ: ᎠᎴ ᎠᏂᏇᎵᏥ, ᎠᎴ ᎠᏂᎯᏫ, ᎠᎴ ᎠᏂᏥᏊᏏ.
ᎭᏓᏯᏫᏍᎨᏍᏗ ᏨᏒ, ᏞᏍᏗ ᎧᏃᎮᏛ ᏥᏙᏣᏠᎯᏍᏔᏂ ᎾᎿ ᎠᏁᎯ ᎾᎿ ᏥᏫᎦᏘ, ᎢᏥᏌᏛᎥᏍᎩᏰᏃ ᏱᏂᎦᎵᏍᏓ ᎠᏰᎵ ᏂᏣᏛᏅᎢ;
ᏕᏥᏲᏍᏔᏅᏍᎩᏂ ᎠᏥᎸ Ꮷ ᏁᎳᏍᏗᏱ, ᏕᏥᏲᏍᏔᏅᎭ ᏗᏟᎶᏍᏔᏅᎯ ᎤᏁᎳᏅᎯ ᏧᏂᏰᎸᎯ, ᎠᎴ ᏕᏥᎴᏴᏍᏓᏁᎸᎭ ᏧᎾᏤᎵ ᏧᏓᏡᎩ ᏕᏡᎬᎢ.
ᎥᏝᏰᏃ ᏅᏩᏓᎴ ᎤᏁᎳᏅᎯ ᎯᏯᏓᏙᎵᏍᏓᏁᏗ ᏱᎨᏎᏍᏗ; ᏱᎰᏩᏰᏃ ᎠᏛᏳᎨᏗ ᏥᏚᏙᎥ, ᎤᏛᏳᎩᏍᏗᏳ ᎤᏁᎳᏅᎯ.
ᎧᏃᎮᏛᏰᏃ ᏱᏕᏣᏠᎯᏍᏓ ᎾᎿ ᎠᏁᎯ, ᎾᏍᎩᏃ ᎤᏁᎳᏲᏍᎬ ᏱᏓᏂᏍᏓᏩᏚᎦ ᎾᏍᎩ ᏧᎾᏁᎳᏅᎯ, ᎠᎴ ᎠᏥᎸ ᏱᏓᏁᎶᏏ ᎾᏍᎩ ᏧᎾᏁᎳᏅᎯ, ᎠᎴ ᎩᎶ ᏱᏣᏯᏅ, ᎠᎴ ᎾᏍᎩ ᏯᎵᏍᏓᏴᏓ ᎤᎵᏍᎪᎸᏔᏅᎯ;
ᎠᎴ ᎾᏍᎩ ᏱᏕᏥᏯᏅ ᎠᏂᎨᏴ ᎾᏍᎩ ᏧᏁᏥ, ᎠᏂᏍᎦᏯ ᏗᏤᏥ ᏧᎾᏓᏴᏍᏗ, ᎾᏍᎩᏃ ᎠᏂᎨᏴ ᎾᏍᎩ ᏧᏁᏥ ᏚᏁᎳᏲᏍᎬ ᏧᎾᏁᎳᏅᎯ ᏱᏓᏂᏍᏓᏩᎦᎦ, ᎠᎴ ᎾᏍᏉ ᎠᏂᏍᎦᏯ ᏧᏤᏥ ᏚᏁᎳᏲᏍᎬ ᏧᎾᏁᎳᏅᎯ ᏱᏓᏂᏍᏓᏩᎦᎦ.
ᏞᏍᏗ ᏗᎬᎾᏬᏔᏅᎯ ᎤᏁᎳᏅᎯ ᏗᏣᏓᏙᏢᎾᏁᎸᎩ.
ᏗᎵᏍᏓᏴᏗᏱ ᎾᎪᏔᏅᎾ ᎦᏚ ᎠᎩᏍᏗᏱ ᏣᏍᏆᏂᎪᏙᏗ ᎨᏎᏍᏗ. ᎦᎵᏉᎩ ᎢᎦ ᎾᎪᏔᏅᎾ ᎦᏚ ᏣᎩᏍᏗ ᎨᏎᏍᏗ ᎾᏍᎩᏯ ᏂᎬᏪᏎᎸ ᎬᏁᏤᎸᎢ ᎡᏈ ᎧᎸᎢ; ᎡᏈᏰᏃ ᎧᎸᎢ ᏓᏣᏄᎪᏨᎩ ᎢᏥᏈᏱ.
ᏂᎦᏛ ᎢᎬᏱᏱ ᎠᏁᎯ ᏗᏆᏤᎵᎦ: ᎠᎴ ᎦᎾᏝᎢ ᏗᏣᏤᎵᎦ ᏩᎦ, ᎠᎴ ᎠᏫ ᏱᎩ, ᏂᎦᏛ ᎢᎬᏱᏱ ᎠᏁᎯ ᎠᏂᏨᏯᎢ ᏗᏆᏤᎵᎦ.
ᏗᎦᎵᎠᏅᎯᏛᏍᎩᏂ ᏐᏈᎵ ᎢᎬᏱ ᎡᎯ, ᏣᏩᎯᏍᏗ ᎠᏫ ᏣᎫᏴᏙᏗ ᎨᏎᏍᏗ; ᎢᏳᏃ ᏂᏯᎫᏴᎲᎾ ᎢᎨᏎᏍᏗ, ᎿᏉ ᎯᏍᏆᎵᏎᏍᏗ ᎨᏎᏍᏗ ᎠᏴᏤᏂ. ᎾᏂᎥ ᎠᏂᏍᎦᏯ ᏗᏤᏥ ᎢᎬᏱᏱ ᎠᏁᎯ ᏔᎫᏴᏗ ᎨᏎᏍᏗ, ᎥᏝ ᎠᎴ ᎩᎶ ᎢᎬᏱᏢ ᎠᎩᎷᏤᏗ ᏱᎨᏎᏍᏗ ᎠᏒᎭᎢ.
ᏑᏓᎵ ᎢᎦ ᏗᏣᎸᏫᏯᏓᏁᏗ ᎨᏎᏍᏗ; ᎦᎵᏉᎩᏁᏍᎩᏂ ᎢᎦ, ᏣᏣᏪᏐᎸᏍᏙᏗ ᎨᏎᏍᏗ; ᎦᏓᎷᎪᏗᏱ ᎨᏒ ᎠᎴ ᎠᎦᏛᎾᏨᎲᏍᎬ ᎢᏳᎢ ᏣᏣᏪᏐᎸᏍᏗ ᎨᏎᏍᏗ.
ᎠᎴ ᏣᏍᏆᏂᎪᏙᏗ ᎨᏎᏍᏗ ᏗᎵᏍᏓᏴᏗᏱ ᎦᎵᏉᎩ ᎢᏳᎾᏙᏓᏆᏍᏗ ᏓᎵᏍᏆᏗᏍᎬᎢ, ᎾᏍᎩ ᎢᎬᏱᏱ ᎤᎦᏛᎾᏨᎯ ᎤᏣᎴᏍᏗ ᎠᏍᎫᏕᏍᏗᏱ, ᎠᎴ ᏗᎵᏍᏓᏴᏗᏱ ᎠᏍᏆᏂᎪᏙᏗᏱ ᎤᏕᏘᏴᏌᏗᏒ ᎠᎵᏍᏆᏗᏍᎬᎢ.
ᏑᏕᏘᏴᏛ ᎨᏒ ᏂᎦᏛ ᎠᏂᏍᎦᏯ ᏗᏣᏤᎵᎦ ᏦᎢ ᎬᏂᎨᏒ ᎢᏳᎾᏛᏁᏗ ᎨᏎᏍᏗ ᎤᎬᏫᏳᎯ ᏱᎰᏩ, ᎤᏁᎳᏅᎯ ᎢᏏᎵ ᎤᎾᏤᎵᎦ.
ᏓᎦᏥᏄᎪᏫᏏᏰᏃ ᎤᎾᏓᏤᎵᏛ ᏴᏫ ᎢᎬᏱᏗᏢ ᏄᎾᏛᏅᎢ, ᎠᎴ ᏓᎦᏛᏃᎯᏍᏔᏂ ᏂᎬᎾᏛ ᎢᏣᏤᎵᎪᎯ, ᎥᏝ ᎠᎴ ᎩᎶ ᏣᏚᎸᎡᏗ ᏱᎨᏎᏍᏗ ᏣᏤᎵ ᎦᏙᎯ, ᎾᎯᏳ ᏂᏓᏕᏘᏴᎯᏒ ᏦᎢ ᎬᏂᎨᏒ ᏫᏂᏯᏛᏁᎮᏍᏗ ᏱᎰᏩ ᏣᏁᎳᏅᎯ.
ᎩᎬ ᎠᏆᏤᎵ ᎠᎵᏍᎪᎸᏙᏗ ᎨᏒ ᎭᎵᏍᎪᎸᏗᏍᎨᏍᏗ ᏞᏍᏗ ᎠᎪᏙᏗ ᏯᏠᏯᏍᏗᏍᎨᏍᏗ: ᎥᏝ ᎠᎴ ᎧᏃᎯᏰᎩ ᏗᎵᏍᏓᏴᏗᏱ ᎠᎵᏍᎪᎸᏔᏅᎯ ᎤᎩᏨᏅ ᎢᏴᏛ ᎧᏃᎯᏯᏍᏗ ᏱᎨᏎᏍᏗ.
ᎢᎬᏱ ᎦᎾᏄᎪᏫᏍᎩ ᏣᏤᎵ ᎦᏙᎯ ᎢᎬᏱᏱᏉ ᎤᎾᏄᎪᏫᏒᎯ ᏣᏲᎯᏍᏗ ᎨᏎᏍᏗ ᏱᎰᏩ ᏣᏁᎳᏅᎯ ᎤᏤᎵ ᎠᏓᏁᎸᎢ. ᎠᏫ ᎠᎭᏄᎸᎯ ᎠᎩᎾ ᎤᏫᏯ ᎥᏝᏍᏗ ᏧᏗ ᏱᎨᏎᏍᏗ ᎤᏥ ᎤᏅᏗᎯ.
ᏱᎰᏩᏃ ᎯᎠ ᏄᏪᏎᎸ ᎼᏏ, ᎯᎠ ᎾᏍᎩ ᎧᏃᎮᏛ ᎰᏪᎸᎦ: ᎤᏠᏱᏰᏃ ᎧᏃᎮᏛ ᎬᏔᏅᎯ, ᎧᏃᎮᏛ ᏕᎩᎾᏠᎯᏍᏔᏅ, ᎠᎴ ᎾᏍᏉ ᎢᏏᎵ.
ᎾᎿᏃ ᏱᎰᏩ ᎡᏙᎲ ᎤᏪᏙᎸᎩ ᏅᎦᏍᎪᎯ ᎢᎦ, ᎠᎴ ᏅᎦᏍᎪᎯ ᏧᏒᎯᏛ: ᎥᏝ ᎠᎴ ᏳᎵᏍᏓᏴᏁᎢ, ᎥᏝ ᎠᎴ ᎠᎹ ᏳᏗᏔᎮᎢ, ᏗᏯᏖᎾᏃ ᏅᏲᎯ ᎤᏬᏪᎳᏁ ᎧᏃᎮᏛ ᏓᏠᎯᏍᏛᎢ, ᎾᏍᎩ ᎠᏍᎪᎯ ᏄᎵᏁᏨᎢ.
ᎯᎠᏃ ᏄᎵᏍᏔᏅᎩ, ᎾᏍᎩ ᎼᏏ ᏧᏠᎠᏒ ᏌᎾᏱ ᎣᏓᎸᎢ, ᏗᎬᏰᎯ ᏔᎵ ᏗᏯᏖᎾ ᏅᏯ ᎾᏍᎩ ᏗᎧᎿᏩᏛᏍᏗ ᎪᏪᎸᎢ, ᎾᏍᎩ ᏧᏠᎠᏒ ᎣᏓᎸᎢ, ᎥᏝ ᎼᏏ ᏯᎦᏔᎮ ᎤᎧᏛ ᎤᏁᎦᎸ ᎤᏔᎷᎩᏍᎬ ᎾᎯᏳ ᎤᎵᏃᎮᏗᏍᎬᎢ.
ᎡᎳᏂᏃ ᎠᎴ ᏂᎦᏛ ᎢᏏᎵ ᏧᏪᏥ ᎬᏩᎪᎲ ᎼᏏ, ᎬᏂᏳᏉ, ᎤᎧᏛ ᎤᏁᎦᎸ ᎤᏔᎷᎩᏍᎬᎩ; ᎠᏂᏍᎦᎢᎲᏃ ᎡᏙᎲ ᎾᎥ ᎤᏂᎷᎯᏍᏗᏱ.
ᎼᏏᏃ ᏫᏚᏯᏅᎲᎩ; ᎡᎳᏂᏃ ᎠᎴ ᏂᎦᏛ ᏄᏂᎬᏫᏳᏌᏕᎩ ᎤᎾᏓᏡᎬ ᎤᏂᎷᏨ ᎡᏙᎲᎢ; ᎼᏏᏃ ᏚᎵᏃᎮᏔᏅᎩ.
ᎣᏂᏃ ᏂᎦᏛ ᎢᏏᎵ ᏧᏪᏥ ᎾᎥ ᎤᏂᎷᏥᎸᎩ; ᏚᏲᎯᏎᎸᏃ ᏚᏁᏤᎸᎩ, ᏂᎦᏛ ᏱᎰᏩ ᏄᏪᏎᎸ ᎣᏓᎸ ᏌᎾᏱ.
ᎼᏏᏃ ᎢᎪᎯᏛ ᏕᎦᏬᏁᏗᏍᎬ ᎤᎧᏛ ᎠᏄᏬ ᎤᏭᏢᏔᏅᎩ.
ᏱᎰᏩᏍᎩᏂ ᎡᏙᎲ ᏫᎦᎷᎩ ᎼᏏ, ᎾᏍᎩ ᎤᎵᏃᎮᏙᏗᏱ, ᎠᏚᏞᏍᎬᎩ ᎬᏂ ᏓᎦᏄᎪᎢ. ᏓᎦᏄᎪᎬᏃ ᎠᎴ ᏕᎧᏃᏁᎲᎩ ᎢᏏᎵ ᏧᏪᏥ ᎾᏍᎩ ᏄᏍᏛ ᎠᏥᏁᏤᎸᎢ.
ᎢᏏᎵᏃ ᏧᏪᏥ ᎤᏂᎪᎲᎩ ᎼᏏ ᎤᎧᏛ, ᎾᏍᎩ ᎤᏁᎦᎸ ᎤᎧᏛ ᎤᏔᎷᎩᏍᎬᎢ: ᎼᏏᏃ ᎤᎧᏛ ᎠᏄᏬ ᎤᎴᏢᏔᏅᎩ, ᎬᏂ ᎾᏍᎩ ᏩᏴᎲ ᎾᏍᎩ ᎤᎵᏃᎮᏙᏗᏱ.
ᎼᏏᏃ ᏂᎦᏛ ᎤᎾᏓᏡᎬ ᎢᏏᎵ ᏧᏪᏥ ᏚᎳᏫᏛᎩ, ᎠᎴ ᎯᎠ ᏂᏚᏪᏎᎸᎩ, ᎯᎠ ᎧᏃᎮᏛ ᎾᏍᎩ ᏱᎰᏩ ᏧᏁᏨ ᎾᏍᎩ ᎢᏣᏳᏛᏁᏗᏱ.
ᏑᏓᎵ ᎢᎦ ᏗᎦᎸᏫᏍᏓᏁᏗ ᎨᏎᏍᏗ; ᎦᎵᏉᎩᏁᏍᎩᏂ ᎢᎦ ᎦᎸᏉᏗᏳ ᎢᏥᏰᎸᏎᏍᏗ ᎠᏣᏪᏐᎸᏍᏙᏗᏱ, ᏱᎰᏩ ᎡᏣᏣᏪᏐᎸᏍᏔᏁᏗᏱ; ᎩᎶ ᎾᎯᏳ ᏚᎸᏫᏍᏓᏁᎮᏍᏗ ᎠᏥᎢᏍᏗ ᎨᏎᏍᏗ.
ᎥᏝ ᏗᏦᏙᏗ ᏱᎨᏎᏍᏗ ᏂᎬᎾᏛ ᎢᏥᏅ ᎤᎾ ᏙᏓᏆᏍᎬ ᎢᎦ.
ᎼᏏᏃ ᏚᏁᏤᎸ ᏂᎦᏛ ᎤᎾᏓᏡᎬ ᎢᏏᎵ ᏧᏪᏥ, ᎯᎠ ᏄᏪᏒᎩ, ᎯᎠ ᎾᏍᎩ ᏄᏍᏗ ᏱᎰᏩ ᏧᏁᏨ, ᎯᎠ ᏥᏄᏪᏒ,
ᎢᏥᎩ ᎢᏤᎲ ᏱᎰᏩ ᎡᏣᎵᏍᎪᎸᏓᏁᏗ: ᎩᎶ ᎤᎾᏫᏱ ᎤᎵᏰᏍᏗ, ᎾᏍᎩ ᏩᏲᎦ, ᎾᏍᎩ ᎠᎵᏍᎪᎸᏓᏁᏗ ᏱᎨᏩ; ᎠᏕᎸ ᏓᎶᏂᎨ, ᎠᎴ ᎠᏕᎸ ᎤᏁᎬ, ᎠᎴ ᎥᏣᏱ,
ᎠᎴ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ, ᎠᎴ ᎠᏫ ᏗᏂᎭᏄᎸᎯ ᎤᎩ ,
ᎤᏂᏃᏕᎾᏃ ᎦᏁᎦ ᏗᎩ ᎦᎨᎢ, ᎠᎴ ᏓᎭᏏ ᎦᏁᎦ, ᎠᎴ ᎠᏓ-ᎬᎾᎨ,
ᎠᎴ ᎪᎢ ᏗᏨᏍᏙᏗ ᏗᎪᏢᏗ, ᎠᎴ ᎦᏩᏒᎩ ᎠᏠᏁᏗ ᎪᏢᏗ, ᎠᎴ ᎤᎦᎾᏍᏛ ᎬᏙᏗ ᎪᏢᏗ.
ᎣᏂᎦ ᎾᏯ, ᎠᎴ ᏅᏯ ᎡᏉᏗᏱ ᏗᎦᎪᏗ, ᎠᎴ ᎠᏓᏁᏣᏍᏚᎶᎩᎯ ᏗᎦᎪᏗ.
ᎾᏂᎥᏃ ᎠᏂᎦᏔᎾᎢ ᏙᏧᎾᏓᏅᏛᎢ ᎨᎶᏓᏑᏴᎢ ᎤᏂᎷᎯᏍᏗ ᎨᏎᏍᏗ, ᎠᎴ ᎤᏃᏢᏗ ᎨᏎᏍᏗ ᏂᎦᏛ ᏱᎰᏩ ᎤᏁᏨ ᎪᏢᏗᏱ;
ᏗᎦᎳᏫᎢᏍᏗᏱ, ᎠᎴ ᎤᏤᎵ ᎦᎵᏦᏙᏗ, ᎠᎴ ᎤᏤᎵ ᎫᏢᏗ, ᎠᎴ ᏧᏤᎵ ᏗᎫᏓᎸᏗᏱ, ᎠᎴ ᏧᏤᎵ ᏧᏯᏖᎾ, ᏧᏤᎵ ᏗᏍᏆᎾᎳᏗᏍᏗ, ᏧᏤᎵ ᏗᎦᎫᏍᏛᏗ, ᎠᎴ ᏧᏤᎵ ᏓᏔᎴᏒᎢ:
ᎦᏁᏌᎢ, ᎠᎴ ᎾᎿ ᏤᎯ ᎦᏅᏍᏙᏗ, ᎫᏢᏗ, ᎠᎴ ᎠᏰᏙᎳᏛᏗ ᎾᏍᎩ ᎫᏢᏗ.
ᎦᏍᎩᎶ ᎠᎴ ᎾᏍᎩ ᏧᏤᎵ ᎦᏅᏍᏙᏗ ᎠᎴ ᏂᎦᏛ ᎾᏍᎩ ᏧᏤᎵ ᎪᎱᏍᏗ ᏗᏂᏔᏂᏓᏍᏗ, ᎠᎴ ᏗᎦᏙᏗ ᎦᏚ.
ᏗᏨᏍᏙᏗᏃ ᏗᎦᎪᏗᏱ ᎢᎦ ᎠᏘᏍᏙᏗ, ᎠᎴ ᎾᏍᎩ ᎤᏤᎵ ᎪᎱᏍᏗ ᏗᎬᏔᏂᏓᏍᏗ, ᎠᎴ ᎾᏍᎩ ᏧᏤᎵ ᎪᎢ ᏗᏟᏍᏗ ᏗᏨᏍᏙᏗ, ᎠᎴ ᎪᎢ ᏗᏨᏍᏙᏗ ᏗᎪᏢᏗ,
ᎠᎴ ᎦᏩᏒᎩ ᎬᏙᏗᏱ, ᎠᎴ ᎾᏍᎩ ᏧᏤᎵ ᎦᏅᏍᏙᏗ, ᎠᎴ ᎪᎢ ᎠᏠᏁᏗ, ᎠᎴ ᎤᏚᎾᏍᏛ ᎦᏩᏒᎩ, ᎠᎴ ᎠᏰᏙᎳᏛᏗ ᎦᎶᎯᏍᏗᏱ, ᎾᏍᎩ ᏩᏴᏍᏗᏱ ᏗᎦᎳᏫᎢᏍᏗᏱ,
ᎠᏥᎸ-ᎨᎳᏍᏗᏱ, ᎠᎴ ᎥᏣᏱ ᎪᏢᏔᏅᎯ ᎠᎦᏯᎷᏗ ᎢᏳᏍᏗ, ᎾᏍᎩ ᏧᏤᎵ ᎦᏅᏍᏙᏗ, ᎠᎴ ᏂᎦᏛ ᏧᏤᎵ ᎪᎱᏍᏗ ᏗᎬᏔᏂᏓᏍᏗ ᏗᎪᏑᎴᏗᏃ ᎠᎴ ᎾᏍᎩ ᎠᏠᏗᏱ,
ᏗᏰᏙᎳᏛᏗ ᎣᏂ ᎪᏢᏒᎢ, ᏗᎦᎫᏍᏛᏗ, ᎠᎴ ᏧᏤᎵ ᏓᏔᎴᏒ, ᎠᎴ ᎠᏰᏙᎳᏛᏗ ᎦᎶᎯᏍᏗᏱ ᎣᏂ ᎪᏢᏒᎢ,
ᏗᎨᎢᏂᏓᏍᏗ ᎦᎵᏦᏛᎢ, ᎠᎴ ᎣᏂ ᎪᏢᏒᎢ ᏗᎨᏘᏂᏓᏍᏗ, ᎠᎴ ᎾᏍᎩ ᏧᏤᎵ ᎠᏍᏕᏱᏛ.
ᏗᏄᏬ ᏚᏂᎸᏫᏍᏓᏁᎲ ᏗᏄᏬᏍᏗ; ᎾᎿ ᎦᎸᏉᏗᏨ ᎨᏒ ᎪᎱᏍᏗ ᎥᏛᏁᎲ ᏗᏄᏬᏍᏗ, ᎾᏍᎩ ᏗᎦᎸᏉᏗ ᏗᏄᏬ ᎡᎳᏂ ᎠᏥᎸ ᎨᎶᎯ ᏧᏄᏬᏍᏗ, ᎠᎴ ᎾᏍᎩ ᏧᏪᏥ ᏧᎾᏄᏬᎢ, ᏧᏂᎸᏫᏍᏓᏁᏗᏱ ᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ.
ᏂᎦᏛᏃ ᏓᏂᎳᏫᎥ ᎢᏏᎵ ᏧᏪᏥ ᎼᏏ ᎤᎾᏓᏅᎡᎸᎩ.
ᎤᏂᎷᏨᎩᏃ, ᎾᏂᎥ ᎤᎾᏫ ᎤᏖᎸᎲᏍᎩ, ᎠᎴ ᎾᏂᎥ ᎤᏓᏅᏛ ᎤᏅᏫᏍᏗᏍᎩ, ᎤᏂᏲᎸᏃ ᏱᎰᏩ ᎠᎵᏍᎪᎸᏓᏁᏗ ᏚᏂᎸᏫᏍᏓᏁᎲ ᎠᏃᏢᏍᎬ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᏂᎦᏛ ᎾᎿ ᎪᎱᏍᏗ ᎬᏔᏂᏓᏍᏗ, ᎠᎴ ᏗᎦᎸᏉᏗ ᏗᏄᏬ ᏗᎪᏢᏙᏗ.
ᎤᏂᎷᏨᎩᏃ ᎠᏂᏍᎦᏯ ᎠᎴ ᎠᏂᎨᏴ, ᏂᎦᏛ ᎤᎾᏛᏅᎢᏍᏗ ᏧᏂᎾᏫᏱ, ᎠᎴ ᏚᏂᏃᎸᎩ ᏗᎵᏴᏌᏙᏗ ᎠᎴ ᏧᎾᏟᏯᏙ ᎠᎴ ᏧᎾᎵᏰᏑᏍᏚᏬ, ᎠᎴ ᎠᏕᎸ ᏗᏯᏠᏗ ᏂᎦᏛ ᏗᏣᏅᎩ ᎠᏕᎸ ᏓᎶᏂᎨ ᏗᎪᏢᏔᏅᎯ; ᎾᏂᎥᏃ ᎠᎾᎵᏍᎪᎸᏗᏍᎩ ᎠᏕᎸ ᏓᎶᏂᎨ ᎤᎾᎵᏍᎪᎸᏓᏁᎸᎩ ᏱᎰᏩ.
ᎩᎶᏃ ᏕᎭᎷᎨ ᏳᎾᎠ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ, ᎠᎴ ᎠᏫ ᏗᏂᎭᏄᎸᎯ ᎤᎩᏢ, ᎠᎴ ᎤᏃᏕᎾ ᎦᏁᎦ ᎩᎦᎨᎢ, ᎠᎴ ᏓᎭᏏ ᎦᏁᎦ, ᎾᏍᎩ ᏚᏂᏃᎸᎩ.
ᎩᎶᏃ ᎠᏕᎸ ᎤᏁᎬ ᎠᎵᏍᎪᎸᏗᏍᎩ ᎠᎴ ᎥᏣᏱ, ᏱᎰᏩ ᎠᎵᏍᎪᎸᏓᏁᏗ ᎤᏂᏲᎸᎩ; ᎩᎶᏃ ᎠᏓ-ᎬᎿᎨ ᏧᏩᏯ ᎪᎱᏍᏗ ᎦᎬᏙᏗ ᎨᏒ ᏚᏂᎸᏫᏍᏓᏁᎲᎢ, ᎾᏍᎩ ᎤᏪᏃᎸᎩ.
ᏂᎦᏛᏃ ᎠᏂᎨᏴ ᎠᏂᏏᎾᏌᏂ ᏧᏂᎾᏫᏱ, ᎠᏂᏍᏙᎲᎩ, ᎠᎴ ᎤᏂᏲᎸᎩ ᎾᏍᎩ ᎤᏂᏍᏙᎸᎯ, ᏕᎭᎷᎨ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏏᏙᎵ ᎤᏥᎸᎢ.
ᎠᎴ ᏂᎦᏛ ᎠᏂᎨᏴ ᏧᏂᎾᏫ ᎤᏂᏖᎸᎲᏍᎩ ᎠᏂᏏᎾᏌᏅ ᎤᏅᏙᏗᏱ ᎠᏫ ᏗᏂᎭᏄᎸᎯ ᎤᎩᏢ ᎤᏂᏍᏙᎸᎩ.
ᏄᏂᎬᏫᏳᏌᏕᎩᏃ ᎣᏂᎦ ᎤᏯ ᏚᏂᏲᎸᎩ, ᎠᎴ ᎤᏯ ᏗᎦᎪᏗ ᎡᏉᏗᏱ, ᎠᎴ ᎠᏓᏁᏣᏍᏚᎶᎩᏱ ᏗᎦᎪᏗ.
ᎠᎴ ᎦᏩᏒᎩ, ᎠᎴ ᎪᎢ ᏗᏨᏍᏙᏗ ᏗᎪᏢᏗ, ᎠᎴ ᎪᎢ ᎠᏠᏁᏗ, ᎠᎴ ᎤᎦᎾᏍᏛ ᎬᏙᏗ.
ᎢᏏᎵ ᏧᏪᏥ ᎣᏏᏳ ᎤᏂᏰᎸᎯ ᎠᏂᏲᎯᎲ ᎠᎵᏍᎪᎸᏓᏁᏗ ᏱᎰᏩ. ᎾᏂᎥ ᎠᏂᏍᎦᏯ ᎠᎴ ᎠᏂᎨᏴ, ᎾᏍᎩ ᏧᏂᎾᏫ ᎤᏂᏗᏱ ᎢᏳᏅᏁᎯ, ᎾᏍᎩ ᏄᏓᎴᏒ ᎪᏢᏙᏗ ᎾᏍᎩ ᏱᎰᏩ ᎤᏁᏤᎸ ᎼᏏ ᎪᏢᏗᏱ.
ᎼᏏᏃ ᎯᎠ ᏄᏚᏪᏎᎸᎩ ᎢᏏᎵ ᏧᏪᏥ, ᎬᏂᏳᏉ, ᏱᎰᏩ ᏚᏙᎥ ᎤᏯᏅᏔᏅ ᏇᏣᎵᎵ ᏳᎳ ᎤᏪᏥ, ᎾᏍᎩ ᎭᎵ ᎤᏪᏥ, ᏧᏓᏏ ᎠᏂᎳᏍᏓᎸ ᏅᏓᏳᏓᎴᏅᎯ;
ᎠᎴ ᎾᏍᎩ ᎠᎧᎵᎢ ᎤᏁᎸ ᎠᏓᏅᏙ ᎤᏁᎳᏅᎯ ᎤᏤᎵᎦ, ᎠᏏᎾᏌᏂ ᎨᏒ, ᎠᎴ ᎪᎵᏍᏗ ᎨᏒ, ᎠᎴ ᎠᎦᏔᎾᎢ ᎨᏒ, ᎠᎴ ᏄᏓᎴᏒ ᎪᏢᏅᏗ ᎨᏒᎢ.
ᎠᎴ ᎠᏯᏍᏗ ᎤᏍᏆᏂᎪᏗ ᏗᎦᎸᏫᏍᏓᏁᏗ ᎨᏒᎢ, ᎠᏕᎸ ᏓᎶᏂᎨ ᎪᏢᏅᏗ ᎨᏒ, ᎠᎴ ᎠᏕᎸ ᎤᏁᎬ, ᎠᎴ ᎥᏣᏱ,
ᎠᎴ ᏅᏯ ᏗᏲᎳᏅᎯ ᏗᎦᎪᏗ, ᎠᎴ ᎠᏓ ᎪᏢᏅᎥᏍᎩ, ᎪᏢᏗᏱ ᏄᏓᎴᏒ ᎤᏍᏆᏂᎪᏗ ᏗᎦᎸᏫᏍᏓᏁᏗ.
ᎠᎴ ᎤᎸᏅ ᎤᎾᏫᏱ ᎾᏍᎩ ᏧᏕᏲᏗᏱ, ᎤᏩᏒ ᎨᏒ ᎠᎴ ᎠᎰᎵᎠᏈ, ᎠᎯᏏᎹᎩ ᎤᏪᏥ, ᏕᏂ ᎠᏂᎳᏍᏓᎸ ᏅᏓᏳᏓᎴᏅᎯ.
ᎾᏍᎩ ᏧᏂᎾᏫ ᏚᎧᎵᎴᎸ ᎠᏏᎾᏌᏂ ᎨᏒᎢ ᎤᏃᏢᏗᏱ ᏄᏓᎴᏒ ᎪᏢᏅᏗ ᎨᏒᎢ, ᏗᏰᎶᎯ, ᎤᏬᏢᏅᏗ ᎨᏒ, ᎠᎴ ᎠᏏᎾᏌᏂ ᏧᎸᏫᏍᏓᏁᎯ, ᎠᎴ ᎠᏄᏬᎩᎯ ᏗᎪᏪᎵᏍᎩ, ᎤᏃᏢᏅᏗ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ, ᎠᎴ ᏗᎬᏍᎩ ᎤᏬᏢᏅᏗ ᎨᏒ, ᎾᏍᎩ ᏂᎦᎥᏉ ᏧᏂᎸᏫᏍᏓᏁᎯ, ᎠᎴ ᎾᏍᎩ ᎤᏂᏲᎯ ᎤᏍᏆᏂᎪᏗ ᏗᎦᎸᏫᏍᏓᏁᏗ.
ᎿᏉᏃ ᏚᏂᎸᏫᏍᏓᏁᎸᎩ ᏇᏣᎵᎵ ᎠᎴ ᎠᎰᎵᎠᏈ, ᎠᎴ ᎾᏂᎥ ᎠᏂᏍᎦᏯ ᎠᏂᎦᏔᎾᎢ ᏙᏧᎾᏓᏅᏛᎢ ᎾᏍᎩ ᏱᎰᏩᏧᎳᏁᎸᎯ ᎠᎦᏙᎥᎯᏍᏗ ᎨᏒ ᎠᎴ ᎪᎵᏍᏗ ᎨᏒᎢ, ᎾᏍᎩ ᎤᏃᎵᏍᏗᏱ ᎢᏳᏅᏁᏗᏱ ᎤᏃᏢᏗᏱ ᏄᏓᎴᏒ ᎪᏢᏅᏗ ᎨᏒ ᎾᏍᎩ ᎪᎱᏍᏗ ᎬᏔᏂᏓᏍᏗ ᎦᎸᏉᏗᏳ ᎠᏓᏁᎸᎢ, ᎾᏍᎩᏯ ᏂᎦᏛ ᏄᏪᏒ ᏱᎰᏩ.
ᎼᏏᏃ ᏫᏚᏯᏅᎲᎩ ᏇᏣᎵᎵ ᎠᎴ ᎠᎰᎵᎠᏈ, ᎠᎴ ᎾᏂᎥ ᎠᏂᏍᎦᏯ ᎾᏍᎩ ᏙᏧᎾᏓᏅᏛ ᏱᎰᏩ ᏧᎳᏁᎸᎯ ᎠᎦᏙᎥᎯᏍᏗ ᎨᏒᎢ, ᎾᏍᎩ ᎾᏂᎥ ᏧᏂᎾᏫ ᎤᏂᏅᏫᏍᏗᏍᎩ ᎤᏂᎷᎯᏍᏗᏱ ᎾᎿ ᏗᎦᎸᏫᏍᏓᏁᏗ ᎨᏒᎢ, ᎾᏍᎩ ᎢᏳᎾᏛᏁᏗᏱ.
ᎠᎴ ᎼᏏ ᏚᏲᎯᏎᎸᎩ ᏂᎦᏛ ᎤᎾᎵᏍᎪᎸᏔᏅᎯ ᎢᏏᎵ ᏧᏪᏥ, ᎾᏍᎩ ᎤᏂᏲᎸᎯ ᎪᏢᏙᏗ ᎪᎱᏍᏗ ᎬᏔᏂᏓᏍᏗ ᎦᎸᏉᏗᏳ ᎠᏓᏁᎸᎢ ᎾᏍᎩ ᎪᏢᏗ. ᎠᎴ ᎠᏏᏉ ᎠᏂᏲᎯᎲᎩ ᏂᏚᎩᏨᏂᏒ ᎤᏅᏒ ᎤᎾᏓᏅᏖᏛ ᎠᎵᏍᎪᎸᏙᏗ.
ᏂᎦᏛᏃ ᎠᏂᎦᏔᎾᎢ ᎠᏂᏍᎦᏯ ᏧᏂᎸᏫᏍᏓᏁᎸᎯ ᎤᏃᏢᏅᎯ ᎪᎱᏍᏗ ᎦᎸᏉᏗ ᎠᏓᏁᎸ ᎡᎯ, ᎤᏅᏕᏨᎩ ᎠᏂᏏᏴᏫᎭ ᏚᏂᎸᏫᏍᏓᏁᎲ ᎠᏃᏢᏅᎥᏍᎬᎢ.
ᎤᏂᏁᏤᎸᎩᏃ ᎼᏏ ᎯᎠ ᏄᏂᏪᏒᎩ, ᎤᎶᏒᏍᏔᏅᎯᏉ ᎠᏂᏲᎯᎭ ᏴᏫ ᎪᎱᏍᏗ ᎬᏔᏂᏓᏍᏗ ᎪᏢᏗ ᎾᏍᎩ ᏱᎰᏩ ᎤᏁᏨᎯ ᏥᎩ ᎪᏢᏗᏱ.
ᎼᏏᏃ ᎤᏁᏨᎩ, ᎠᎴ ᎾᏍᎩ ᏚᏂᏃᏳᎳᏅᎩ ᏂᎬᎾᏛ ᎠᏂᏅᎢ, ᎯᎠ ᏄᏂᏪᏒᎩ, ᏞᏍᏗ ᎠᏍᎦᏯ ᎠᎴ ᎠᎨᏴ ᎿᏉ ᏳᏬᏢᏁᏍᏗ ᎪᎱᏍᏗ ᎠᎵᏍᎪᎸᏙᏗ ᎪᎱᏍᏗ ᎬᏔᏂᏓᏍᏗ ᎦᎸᏉᏗᏳ ᎠᏓᏁᎸᎢ. ᎰᏩᏃ ᎥᎨᏥᏲᎯᏍᏓᏁᎸᎩ ᏴᏫ ᎠᏂᏲᎯᎲᎢ.
ᎪᎱᏍᏗᏰᏃ ᎤᎾᏛᏅᎢᏍᏔᏅᎢ ᏰᎵᏉ ᎨᏒᎩ ᏂᎦᏛ ᎪᏢᏅᏗ ᎨᏒ ᎪᏢᏗ, ᎠᎴ ᎤᎶᏒᏍᏗ ᎨᏒᎩ.
ᎾᏂᎥᏃ ᎠᏂᏍᎦᏯ ᏙᏧᎾᏓᏅᏛ ᎠᏂᎦᏔᎾᎢ ᎾᏍᎩ ᏧᏂᎸᏫᏍᏓᏁᎸᎯ ᎠᏂᎵᏦᏛᏍᎬᎢ, ᎾᏍᎩ ᏚᏃᏢᏅᎩ ᎠᏍᎪᎯ ᏗᏰᏙᎳᏛᏗ, ᎤᏏᏙᎵ ᏙᎴᏛ ᏗᏏᏓᎵ, ᎠᎴ ᏕᎭᎷᎨ ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ ᎠᏄᏬ ᏚᏃᏢᏔᏅᎩ; ᎠᏂᎩᎷᏫ ᎠᎵᏏᎾᎯᏍᏗ ᎬᏔᏅᎯ ᏗᎪᏢᏅᎯ ᏂᏚᏅᏁᎸᎩ.
ᏌᏉ ᎠᏰᏙᎳᏛᏗ ᏁᎳᏦᏁ ᎢᏯᎩᏳᏍᏈᏛ ᏂᎦᏅᎯᏒᎩ, ᏌᏉᏃ ᎠᏰᏙᎳᏛᏗ ᏅᎩ ᎢᏯᎩᏳᏍᏈᏛ ᎾᏯᏛᎥᎩ; ᎢᏗᎦᏱᏛᎭ ᎨᏒᎩ ᏂᎦᏛ ᏗᏰᏕᏙᎳᏛᏗ
ᏚᏭᏓᏔᏅᏃ ᎯᏍᎩ ᏗᏰᏙᎳᏛᏗ; ᎠᎴ ᎾᏍᏉ ᏗᏐᎢ ᎯᏍᎩ ᏗᏰᏙᎳᏛᏗ ᏚᏭᏓᏔᏅᎩ.
ᏧᏓᏕᏍᏗᏱᏃ ᏚᏬᏢᏅᎩ. ᏕᎭᎷᎨᎢ ᎾᏍᎩ ᎠᏍᏛ ᏌᏉ ᎠᏰᏙᎳᏛᏗᏱ, ᎠᏓᎴᏂᏍᎬᎩ ᎠᏍᏛ ᏚᏚᏓᏛᎢ; ᎤᏠᏱ ᏚᏬᏢᏅᎩ ᎠᏍᏛ ᏔᎵᏁ ᎠᏰᏙᎳᏛᎢ ᏚᏚᏓᏛᎢ.
ᎯᏍᎦᏍᎪᎯ ᏧᏓᏕᏍᏗᏱ ᏚᏬᏢᏅᎩ ᏌᏉ ᎠᏰᏙᎳᏛᎢ, ᎠᎴ ᎯᏍᎦᏍᎪᎯ ᏧᏓᏕᏍᏗᏱ ᏚᏬᏢᏅᎩ ᎠᏍᏛ ᎠᏰᏙᎳᏛ ᎾᏍᎩ ᏚᏚᏓᏛ ᏐᎢᏱ; ᎾᏍᎩ ᏧᏓᏕᏍᏗᏱ ᏗᎫᏓᏕᏫᏍᎩ ᎨᏒ ᏓᏰᏙᎳᏛᎢ.
ᎯᏍᎦᏍᎪᎯᏃ ᏚᏬᏢᏅᎩ ᏗᎫᏓᎸᏗᏱ ᎠᏕᎸ ᏓᎶᏂᎨ ᏚᏬᏢᏔᏅᎩ, ᎠᎴ ᎾᏍᎩ ᏗᎫᏓᎸᏗᏱ ᏚᏭᏙᏔᏅᎩ ᏓᏰᏙᎳᏛᎢ ᎾᏍᎩᏃ ᏌᏉ ᏄᎵᏍᏔᏅᎩ ᎦᎵᏦᏛᎢ.
ᏗᎦᏙᎳᏛᏗᏃ ᎠᏫ ᏗᏂᎭᏄᎸᎯ ᎤᎩᏢ ᏚᏬᏢᏔᏅᎩ, ᎾᏍᎩ ᎬᏅᏙᏗ ᎦᎵᏦᏛᎢ: ᏌᏚ ᏚᏬᏢᏅᎩ ᏗᏕᏙᎳᏛᏗ.
ᏌᏉ ᎠᏰᏙᎳᏛᏗ ᏦᎠᏍᎪᎯ ᎢᏯᎩᏳᏍᏈᏛ ᏂᎦᏅᎯᏒᎩ, ᏅᎩᏃ ᎢᏯᎩᏳᏍᏈᏛ ᎤᏯᏛᎥᎩ ᏌᏉ ᎠᏰᏙᎳᏛᏗ;: ᎾᏍᎩ ᏌᏚ ᏗᏰᏙᎳᏛᏗ ᎢᏗᎦᏱᏛᎭ ᎨᏒᎩ.
ᎯᏍᎩᏃ ᏗᏰᏙᎳᏛᏗ ᎤᏁᎳᎩ ᏚᏭᏓᏔᏅᎩ, ᎠᎴ ᏑᏓᎵ ᏗᏰᏙᎳᏛᏗ ᎤᏁᎳᎩ ᏚᏭᏓᏔᏅᎩ.
ᎯᏍᎦᏍᎪᎯᏃ ᏚᏬᏢᏅᎩ ᏧᏓᏕᏍᏗᏱ ᎠᏍᏛ ᎠᏰᏙᎳᏛᏗ ᎾᎿ ᏚᏚᏓᏛᎢ. ᎠᎴ ᎯᏍᎦᏍᎪᎯ ᏚᏬᏢᏅᎩ ᏧᏓᏕᏍᏗᏱ ᎠᏍᏛ ᎠᏰᏙᎳᏛᏗ ᎾᏍᎩ ᏔᎵᏁ ᏚᏚᏓᏛᎢ…
ᎠᎴ ᎯᏍᎦᏍᎪᎯ ᏚᏬᏢᏅᎩ ᏗᎫᏓᎸᏗᏱ ᎥᏣᏱ ᏚᏬᏢᏔᏅᎩ ᎾᏍᎩ ᏗᎫᏓᏙᏗ ᎦᎵᏦᏛᎢ, ᎾᏍᎩ ᏌᏉ ᎢᏳᎵᏍᏙᏗᏱ.
ᎠᎴ ᎦᎵᏦᏛ ᎫᏢᏙᏗ ᎤᏬᏢᏅᎩ ᎤᏂᏃᏕᎾ ᎦᏁᎦ ᏗᎩᎦᎨ ᎤᏬᏢᏔᏅᎩ, ᎠᎴ ᎾᎿ ᎦᎸᎳᏗᏢ ᎫᏢᏗ ᎤᏬᏢᏅᎩ ᏓᎭᏏ ᎦᏁᎦ ᎤᏬᏢᏔᏅᎩ.
ᏧᏯᏖᎾᏃ ᏚᏬᏢᏅᎩ ᎠᏓ-ᎬᎾᎨ ᏚᏬᏢᏔᏅᎩ, ᎾᏍᎩ ᎦᎵᏦᏙᏉᏉᏙᏗ, ᏕᎦᎧᎲᎩ.
ᎠᏍᎪᎯ ᎢᏯᎩᏳᏍᏈᏛ ᏂᎦᏅᎯᏒᎩ ᏌᏉ ᎤᏯᏖᎾ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᎾᏯᏛᎥᎩ ᏌᏉ ᎤᏯᏖᎾ.
ᏌᏉ ᎤᏯᏖᎾ ᏔᎵ ᏕᎪᏢᏒᎩ ᏗᎫᏍᏗᏍᏓᏱ, ᏕᎦᎧᎲᎩ ᎣᏍᏛ ᏓᏙᎵᎬᎩ; ᎾᏍᎩ ᏂᏚᏩᏁᎸᎩ ᏂᎦᏛ ᏧᏯᏖᎾ ᎾᏍᎩ ᎦᎵᏦᏙᏙᏗ.
ᎠᎴ ᏧᏯᏖᎾ ᏚᏬᏢᏅᎩ ᎦᎵᏦᏙᏙᏗ ᏔᎳᏍᎪᎯ ᏧᏯᏖᎾ ᏧᎦᎾᏮ ᎢᏗᏢ ᏤᎯ.
ᎤᎦᏍᎪᎯᏃ ᏚᏬᏢᏅᎩ ᏓᏔᎴᏒ ᎠᏕᎸ ᎤᏁᎬ ᏚᏬᏢᏔᏅᎩ, ᎾᏍᎩ ᎭᏫᏂᏗᏢ ᏔᎳᏍᎪᎯ. ᏧᏯᏖᏃᎯ ᏂᏚᏩᏁᎸᎩ; ᏔᎵ ᏓᏔᎴᏒ ᏌᏉ ᎤᏯᏖᏃᎯ ᎭᏫᏂᏗᏢ ᎾᏍᎩ ᏗᏠᏍᎩ ᏗᎫᏍᏙᏍᏗ, ᎠᎴ ᏔᎵ ᏓᏔᎴᏒ ᏐᎢᏱ ᎤᏯᏖᏃᎯ ᎭᏫᏂᏗᏢ, ᎾᏍᎩ ᏗᏠᏍᎩ ᏔᎵ ᏗᎫᏍᏙᏍᏗ.
ᎠᎴ ᏐᎢᏗᏢ ᎠᏍᏆᎨᏂ ᎦᎵᏦᏛᎢ ᏤᎯ, ᎾᏍᎩ ᏧᏴᏢ ᎢᏗᏢ, ᏔᎳᏍᎪᎯ ᏚᏬᏢᏅᎩ ᏧᏯᏖᎾ.
ᎠᎴ ᎾᎿ ᏤᎯ ᏓᏔᎴᏒ ᎠᏕᎸ ᎤᏁᎬ ᏗᎪᏢᏔᏅᎯ ᏅᎦᏍᎪᎯ ᏚᏬᏢᏅᎩ; ᏔᎵ ᏓᏔᎴᏒ ᏌᏉ ᎤᏯᏖᏃᎯ ᎭᏫᏂᏗᏢ ᎠᎴ ᏔᎵ ᏓᏔᎴᏒ ᏐᎢᏱ ᎤᏯᏖᏃᎯ ᎭᏫᏂᏗᏢ.
ᎠᏍᏆᎨᏂᏃ ᎾᏍᎩ ᎦᎵᏦᏛ ᏭᏕᎵᎬ ᏫᏚᏳᎪᏛ ᏑᏓᎵ ᏓᏯᏖᎾ ᏚᏬᏢᏅᎩ.
ᏔᎵᏃ ᏧᏯᏖᎾ ᏚᏬᏢᏅᎩ ᎤᏅᏏᏴ ᏤᎯ ᎾᏍᎩ ᎦᎵᏦᏛᎢ ᎾᎿ ᏔᎵ ᏗᏍᏆᎨᏂ ᎨᏒᎢ.
ᎡᎳᏗᏢᏃ ᏕᎫᏓᏛᎩ, ᎠᎴ ᎾᏍᎩ ᎤᏍᎪᎵ ᎦᎸᎳᏗ ᏕᎫᏓᏛᎩ, ᎾᏍᎩ ᎯᎠ ᎢᏧᎳ ᏂᏚᏩᏁᎸᎩ, ᎢᏧᎳᏗᏢ ᎾᏍᎩ ᎤᏅᏏᏴᎢ.
ᎾᏍᎩᏃ ᏧᏁᎳ ᏂᎦᎥᎩ ᏧᏯᏖᎾ: ᏓᏔᎴᏒᏃ ᏓᎳᏚ ᏂᎦᎥᎩ ᎠᏕᎸ ᎤᏁᎬ ᏗᎪᏢᏔᏅᎯ ᏓᏔᎴᏒᎩ; ᏂᎦᏛ ᏧᏯᏖᎾ ᏔᎵᎭᎾ ᎭᏫᏂᏗᏢ ᏓᏔᎴᏒᎩ.
ᏗᏍᏆᎾᎳᏗᏍᏗᏃ ᎠᏓ-ᎬᎿᎨ ᏚᏬᏢᏔᏅᎩ; ᎯᏍᎩ ᏓᏢᎩ ᏧᏯᏖᏃᎯ ᏌᏉ ᎠᏍᏆᎨᏂ ᎢᏗᏢ ᎦᎵᏦᏛᎢ.
ᎯᏍᎩᏃ ᏗᏍᏆᎾᎳᏗᏍᏗ ᏓᏢᎩ ᏧᏯᏖᏃᎯ ᏐᎢᏗᏢ ᎠᏍᏆᎨᏂ ᎦᎵᏦᏛᎢ: ᎠᎴ ᎯᏍᎩ ᏗᏍᏆᎾᎳᏗᏍᏗ ᏓᏢᎩ ᏧᏯᏖᏃᎯ ᎠᏍᏆᎨᏂ ᎦᎵᏦᏛᎢ ᏭᏕᎵᎬ ᎢᏗᏢ.
ᎠᏰᎵᏃ ᎡᎯ ᎠᏍᏆᎾᎳᏗᏍᏗ ᏧᏯᏖᏃᎯ ᎠᏰᎵ ᏂᎦᏅᎯᏒ ᎠᏢᎩ.
ᏧᏯᏖᎾᏃ ᎠᏕᎸ ᏓᎶᏂᎨ ᏚᏭᏔᏅᎩ, ᎠᎴ ᎾᏍᎩ ᏧᏓᏆᏙᏉᎩ ᎠᏕᎸ ᏓᎶᏂᎨ ᏚᏬᏢᏔᏅᎩ ᎾᏍᎩ ᏗᏍᏆᎾᎳᏗᏍᏗ ᏗᏝᏗᏍᏗᏱ; ᎾᏍᎩᏃ ᏗᏍᏆᎾᎳᏗᏍᏗ ᎠᏕᎸ ᏓᎶᏂᎨ ᏚᏭᏢᏔᏅᎩ.
ᎠᏰᏙᎳᏛᏗᏃ ᏕᎭᎷᎨ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏏᏙᎵ ᏗᏏᏓᎵ ᎤᏥᎸᎢ ᎤᏬᏢᏔᏅᎩ, ᎠᏂᎩᎷᏫ ᎠᎵᏏᎾᎯᏍᏔᏅᎯ. ᏗᎦᎸᏫᏍᏓᏁᎸᎯ ᏚᏬᏪᎳᏅᎩ ᎾᎿᏂ.
ᎠᎴ ᎾᎿ ᏚᏠᏯᏍᏔᏅᎩ ᏅᎩ ᏗᎦᎫᏍᏛᏗ ᎠᏓ ᎬᎿᎨ ᏚᏬᏢᏔᏅᎩ, ᎠᎴ ᎠᏕᎸ ᏓᎶᏂᎨ ᏚᏭᏢᏔᏅᎩ; ᏗᎦᏙᏌᏗᏍᏗᏱᏃ ᎠᏕᎸ ᏓᎶᏂᎨ ᏗᎪᏢᏔᏅᎯ ᎨᏒᎩ; ᎠᎴ ᏅᎩ ᏓᏔᎴᏒ ᏚᏩᏅᏬᏅᎩ ᏚᏬᏢᏔᏅᎩ, ᎠᏕᎸ ᎤᏁᎬ ᏚᏬᏢᏔᏅᎩ.
ᎠᏰᏙᎳᏛᏗᏃ ᎦᎶᎯᏍᏗᏱ ᎦᎵᏦᏛ ᎠᏍᏚᏗ ᎤᏬᏢᏅᎩ, ᏕᎭᎷᎨ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏏᏙᎵ ᎤᏥᎸᎢ ᏗᏏᏓᎵ ᎤᏬᏢᏔᏅᎩ, ᎪᏪᎳᏅᎯ ᏴᎩ ᎦᏰᏫᏍᏗ ᎬᏔᏅᎯ.
ᎠᎴ ᎾᏍᎩ ᎯᏍᎩ ᏗᎦᎫᏍᏛᏗ ᎬᏩᏠᏯᏍᏗ ᎠᎴ ᎾᎿ ᏤᎯ ᏗᎦᏙᏌᏗᏍᏗᏱ; ᎠᎴ ᎾᏍᎩ ᏧᏍᎪᎵ ᎠᎴ ᎾᎿ ᏤᎯ ᎤᏯᏅᎯ ᎠᏕᎸ ᏓᎶᏂᎨ ᏚᏭᏢᏔᏅᎩ; ᎾᏍᎩᏂ ᎯᏍᎩ ᏓᏔᎴᏒ ᎥᏣᏱ ᏗᎪᏢᏔᏅᎯ ᎨᏒᎩ.
ᏇᏣᎵᎵᏃ ᎦᏁᏌᎢ ᎠᏓ-ᎬᎿᎨ ᎤᏬᏢᏔᏅᎩ; ᏦᎢᏁ ᎠᏰᎵ ᎢᏯᎩᏳᏍᏈᏛ ᏂᎦᏅᎯᏒᎩ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᎾᏯᏛᎥᎩ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᏂᎦᏛᎩ.
ᎠᏕᎸᏃ ᏓᎶᏂᎨ ᎪᎱᏍᏗ ᎾᏑᏴᎾ ᎤᏭᏢᏔᏅᎩ ᎭᏫᏂᏗᏢ ᎠᎴ ᎦᏚᎢ, ᎠᎴ ᎠᏕᎸ ᏓᎶᏂᎨ ᏄᏩᏁᏔᏅᎩ ᎬᏩᏚᏫᏛ ᎦᎸᎳᏗᏢ.
ᎠᎴ ᎾᏍᎩ ᎤᏩᏅᏬᏔᏅᎯ ᏅᎩ ᏧᏓᏆᏙᎩ ᏚᏬᏢᏔᏅᎩ, ᎾᏍᎩ ᏅᎩ ᏂᏚᏅᏏᏴ ᏗᎦᏙᏗ, ᏔᎵ ᏧᏓᏆᏙᎩ ᏌᏉ ᎠᏍᏆᎨᏂ ᏤᎯ, ᎠᎴ ᏔᎵ ᏧᏓᏆᏙᎩ ᏐᎢᏗᏢ ᎠᏍᏆᎨᏂ ᏤᎯ.
ᎦᏅᏍᏙᏗᏃ ᎠᏓ-ᎬᎿᎨ ᏚᏬᏢᏔᏅᎩ, ᎠᎴ ᎠᏕᎸ ᏓᎶᏂᎨ ᏚᏭᏢᏔᏅᎩ.
ᎦᏅᏍᏙᏗᏃ ᏧᏓᏆᏙᎩ ᏕᎦᏛ ᏚᏭᏍᏛᏅᎩ ᎠᏍᏆᎨᏂ ᎢᏗᏢ ᎦᏁᏌᎢᎯ, ᎾᏍᎩ ᎦᏁᏌᎢ ᎦᏅᏍᏙᏗ.
ᎠᎴ ᎫᏢᏗ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎤᏬᏢᏔᏅᎩ;, ᏦᎢᏁ ᎠᏰᎵ ᎢᏯᎩᏳᏍᏈᏛ ᏂᎦᏅᎯᏒᎩ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᎾᏍᏛᎥᎩ.
ᎠᎴ ᎠᏂᏔᎵ ᎠᏂᎩᎷᏫ ᎠᏕᎸ ᏓᎶᏂᎨ ᏚᏬᏢᏔᏅᎩ, ᏗᎦᏅᏆᎶᏏᎶᏛ ᎨᏒᎩ, ᎢᏧᎳ ᎢᏗᏢ ᏧᏍᎪᎵ ᎫᏢᏗᎯ ᏚᏪᎧᏅᎩ.
ᎠᏏᏴᏫ ᎠᎩᎷᏫ ᎤᏍᎪᎵ ᎯᎠ ᎢᏗᏢ ᎦᏙᎬᎩ, ᏐᎢᏃ ᎠᎩᎷᏫ ᏐᎢᏗᏢ ᎤᏍᎪᎵ ᎦᏙᎬᎩ, ᏗᏢᏗᏱ ᏚᏪᎧᏅᎩ ᏚᏬᏢᏅᎩ ᎠᏂᎩᎷᏫ, ᎾᏍᎩ ᎾᎿ ᎢᏧᎳᏗᏢ ᏧᏍᎪᎵ.
ᎠᏂᎩᎷᏫᏃ ᏚᎾᏐᎸᏛᎩ ᏗᏂᏃᎨᏂ; ᎠᎴ ᏗᏂᏃᎨᏂ ᎬᏗ ᎤᏄᏢᏛᎩ ᎫᏢᏗ, ᏓᎾᏓᎧᏅᎩ; ᎾᏍᎩ ᎫᏢᏗᏱ ᎢᏗᏢ ᏭᎾᎦᏛᎩ ᎠᏂᎩᎷᏫ.
ᎦᏍᎩᎶᏃ ᎠᏓ-ᎬᏁᎨ ᎤᏬᏢᏔᏅᎩ; ᏔᎵ ᎢᏯᎩᏳᏍᏡᏛ ᏂᎦᏅᎯᏒᎩ, ᏌᏉᏃ ᎢᏯᎩᏳᏍᏈᏛ ᎾᏯᏛᎥᎩ, ᏔᎵᏁᏃ ᎠᏰᎵ ᎢᏯᎩᏳᏍᏈᏛ ᏂᎦᏛᎩ.
ᎠᏕᎸᏃ ᏓᎶᏂᎨ ᎪᎱᏍᏗ ᎾᏑᏴᎾ ᎤᏭᏢᏔᏅᎩ, ᎠᎴ ᎠᏕᎸ ᏓᎶᏂᎨ ᎤᏪᏯᎸᏅᎩ ᎾᎿ ᎬᏩᏚᏫᏛ.
ᎠᎴ ᎾᏍᏉ ᎾᎿ ᎤᎬᏔᏅᏅᎩ ᎤᏬᏰᏂ ᎾᏯᏛᎥ ᎢᏯᏯᏖᏅᎬ ᏩᏚᏫᏛ; ᎠᎴ ᎠᏕᎸ ᏓᎶᏂᎨ ᎤᏪᏯᎸᏅᎩ ᎾᎿ ᎬᏩᏚᏫᏛ.
ᎠᎴ ᏅᎩ ᏧᏓᏆᏙᎩ ᎠᏕᎸ ᏓᎶᏂᎨ ᏚᏬᏢᏔᏅᎩ ᎬᎾᏬᏔᏅᎯ ᎨᏒᎩ; ᎠᎴ ᎾᏍᎩ ᏧᏓᏆᏙᎩ ᏅᎩ ᏂᏚᏅᏏᏴ ᏚᏔᏅᎩ, ᎾᎿ ᏅᎩ ᏂᏚᏔᏍᎬᎢ.
ᎠᎬᏔᏅᏛ ᎾᎥ ᏕᎦᏛᎩ ᏧᏓᏆᏙᎩ, ᎾᎿ ᏗᎫᏍᏙᏍᏗᏱ ᏗᎦᏅᏍᏙᏗ ᎾᏍᎩ ᎦᏍᎩᎶ ᎦᏅᏍᏙᏗ.
ᏗᎦᏅᏍᏙᏗᏃ ᎠᏓ-ᎬᎿᎨ ᏚᏬᏢᏔᏅᎩ, ᎠᎴ ᎠᏕᎸ ᏓᎶᏂᎨ ᏚᏬᏢᏔᏅᎩ, ᎾᏍᎩ ᎦᏍᎩᎶ ᎦᏅᏍᏙᏗ.
ᎠᎴ ᎦᏍᎩᎸ ᏤᎯ ᎪᎱᏍᏗ ᏗᎬᏙᏗ ᏚᏬᏢᏅᎩ, ᎾᏍᎩ ᏗᏯᏖᎾ ᎠᎴ ᏗᏗᏙᏗ, ᎠᎴ ᏗᎡᎵᏙ, ᎠᎴ ᏗᏟᏍᏙᏗᏖ ᏗᏖᎵᎩ, ᎾᏍᎩ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᏚᏬᏢᏔᏅᎩ.
ᎠᎴ ᏗᏨᏍᏙᏗ ᏗᎦᎪᏗᏱ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎤᏬᏢᏔᏅᎩ; ᎦᏅᏆᎶᏛ ᎨᏒ ᎤᏬᏢᏅ ᏗᏨᏍᏙᏗ ᏗᎦᎪᏗᏱ; ᎤᏪᏛᎢ, ᎠᎴ ᏚᏩᏂᎦᎸᎢ, ᏗᏖᎵᏙ ᏧᏤᎵᎦ, ᏚᏆᏛᎢ, ᎠᎴ ᏚᏥᎸᏒᎢ, ᎤᏠᏱᏉ ᏗᎪᏢᏔᏅᎯ ᎨᏒᎩ.
ᏦᎢ ᏗᏖᎵᏙ ᏚᏬᏢᏅᎩ ᎠᎹᏂ ᎤᏥᎸᏒᎢ ᏄᎾᏍᏛ ᎾᏍᎩᏯᎢ ᎾᎿ ᏌᏉ ᎤᏩᏂᎦᎸᎢ, ᎤᏆᏛᎩ ᎠᎴ ᎤᏥᎸᏒᎩ: ᎠᎴ ᏦᎢ ᏗᏖᎵᏙ ᏚᏬᏢᏅᎩ ᎠᎹᏂ ᎤᏥᎸᏒᎢ ᏄᎾᏍᏛ ᎾᏍᎩᏯ ᏅᏩᏓᎴ ᎤᏩᏂᎦᎸᎢ, ᎤᏆᏛᎩ ᎠᎴ ᎤᏥᎸᏒᎩ; ᎾᏍᎩᏯ ᏂᏕᎤᏍᏛᎩ ᏑᏓᎵ ᏂᏚᏩᏂᎦᎸ ᏗᏨᏍᏙᏗ ᏗᎦᎪᏗᏱ ᏂᏙᏓᏳᎾᏄᎪᏨᎯ.
ᎠᎴ ᏗᏨᏍᏙᏗ ᏗᎦᎪᏗᏱ ᏅᎩ ᏗᏖᎵᏙ ᏂᏕᎤᏍᏛᎩ ᎠᏑᏂ ᎤᏥᎸᏒ ᏄᎾᏍᏛ ᎾᏍᎩᏯ, ᏚᏆᏛᎩ ᎠᎴ ᏚᏥᎸᏒᎩ;
ᎠᎴ ᎤᏆᏛᎩ ᎭᏫᏂᏗᏢ ᏔᎵ ᏂᏕᏅᏩᏂᎦᎸ ᎤᏠᏱ ᎪᏢᏔᏅᎯ, ᎠᎴ ᎤᏆᏛᎩ. ᎭᏫᏂᏗᏢ ᏔᎵ ᏂᏕᎤᏩᏂᎦᎸ ᎤᏠᏱ ᎪᏢᏔᏅᎯ, ᎠᎴ ᎤᏆᏛᎩ ᎭᏫᏂᏗᏢ ᏔᎵ ᏂᏕᎤᏩᏂᎦᎸ ᎤᏠᏱ ᎪᏢᏔᏅᎯ, ᎠᎴ ᎤᏆᏛᎩ ᎭᏫᏂᏗᏢ ᏔᎵ ᏂᏕᎤᏩᏂᎦᎸ ᎤᏠᏱ ᎪᏢᏔᏅᎯ, ᎾᏍᎩᏯ ᏑᏓᎵ ᏂᏚᏩᏂᎦᎸ ᎾᎿ ᏂᏙᏓᏳᎾᏄᎪᏨᎯ.
ᏚᏆᏛ ᎠᎴ ᏚᏩᏂᎦᎸ ᎤᏠᏱᏉ ᏗᎪᏢᏔᏅᎯ ᎨᏒᎩ; ᏂᎦᏛ ᏌᏉ ᎦᏅᏆᎶᏏᎶᏛ ᎪᏢᏅᎯ, ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎪᏢᏔᏅᎯ ᎨᏒᎩ.
ᎾᏍᎩᏃ ᎦᎵᏉᎩ ᎪᎢ ᏗᏟᏍᏗ ᏗᏨᏍᏙᏗ ᎠᎴ ᏗᏥᏃᏍᎦᎶᏗ ᎠᎴ ᏗᏥᏃᏍᎦᎸᏛᏗᎦᎶᏗ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᏚᏬᏢᏔᏅᎩ.
ᏌᏉ ᏔᎸᏗ ᎢᏳᏓᎨᏛ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎤᏬᏢᏔᏅᎩ ᎾᏍᎩ, ᎠᎴ ᏂᎦᏛ ᎪᎱᏍᏗ ᏗᎬᏙᏗ ᎾᎿ ᏤᏥ
ᎠᎴ ᎠᏥᎸ ᎨᎳᏍᏗᏱ ᎦᏩᏒᎩ ᎬᏙᏗᏱ ᎤᏬᏢᏅᎩ ᎠᏓ-ᎬᎿᎨ ᎤᏬᏢᏔᏅᎩ. ᏌᏉ ᎢᏯᎩᏳᏍᏈᏛ ᏂᎦᏅᎯᏒᎩ, ᎠᎴ ᏌᏉ ᎢᏯᎩᏳᏍᏈᏛ ᎾᏯᏛᎥᎩ, ᎢᎦᏱᏛᎭ ᎨᏒᎩ, ᎠᎴ ᏔᎵ ᎢᏯᎩᏳᏍᏈᏛ ᏂᎦᏛᎩ; ᏚᎷᎬ ᎤᏠᏱᏉ ᏗᎪᏢᏔᏅᎯ ᎨᏒᎩ.
ᎠᎴ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᎾ ᎤᏭᏢᏔᏅᎩ, ᎦᏚᎢᏗᏢ, ᎠᎴ ᏗᏍᏆᎨᏂ ᎬᏩᏚᏫᏛ, ᎠᎴ ᏕᎤᎷᎬᎢ; ᎠᏕᎸᏃ ᏓᎶᏂᎨ ᏄᏩᏁᏔᏅᎩ ᎬᏩᏚᏫᏛ ᎦᎸᎳᏗᏢ.
ᎠᎴ ᏔᎵ ᏧᏓᏆᏙᎩ ᎠᏕᎸ ᏓᎶᏂᎨ ᏚᏬᏢᏔᏅᎩ ᎾᏍᎩ ᎠᏕᎸ ᏓᎶᏂᎨ ᎬᏩᏚᏫᏛ ᏂᎬᏁᏛ ᎡᎳᏗᏢ ᏚᏔᏅᎩ ᎾᎿ ᏔᎵ ᏓᏍᏛᎢ, ᏗᏍᏆᎨᏂ ᎢᏧᎳᏗᏢ, ᏗᏝᏗᏍᏗᏱ ᎦᏅᏍᏙᏗ, ᎾᏍᎩ ᎦᏅᏍᏙᏗ.
ᎦᏅᏍᏙᏗᏃ ᎠᏓ-ᎬᎿᎨ ᏚᏬᏢᏔᏅᎩ, ᎠᎴ ᎠᏕᎸ ᏓᎶᏂᎨ ᏚᏭᏢᏔᏅᎩ.
ᎠᎴ ᎾᏍᎩ ᎪᎢ ᎦᎸᏉᏗ ᎠᏠᏁᏗ ᎤᏬᏢᏅᎩ, ᎠᎴ ᎪᎱᏍᏗ ᎾᏑᏴᎾ ᎦᏩᏒᎩ ᎬᏙᎩ ᎤᏬᏢᏔᏅᎩ, ᎤᎦᎾᏍᏛ ᎦᏩᏒᎩ ᎤᏬᏢᏔᏅᎩ, ᎾᏍᎩᏯ ᏂᎬᏁᎲ ᎪᏢᏍᎬ ᏅᏬᏘ ᎪᏢᏍᎩ.
ᎠᏥᎸᏃ ᎨᎳᏍᏗᏱ ᎠᏓ-ᎬᎿᎨ ᎤᏬᏢᏔᏅᎩ; ᎯᏍᎩ ᎢᏯᎩᏳᏍᏈᏛ ᏂᎦᏅᎯᏒᎩ, ᎠᎴ ᎯᏍᎩ ᎢᏯᎩᏳᏍᏈᏛ ᎾᏯᏛᎥᎩ, ᎢᎦᏱᏛᎭ ᎨᏒᎩ, ᎠᎴ ᏦᎢ ᎢᏯᎩᏳᏍᏈᏛ ᏂᎦᏛᎩ.
ᏚᎷᎬᏃ ᏚᏬᏢᏅᎩ, ᏚᏪᎧᏅᎩ ᎾᎿ ᏅᎩ ᏂᏚᏅᏏᏴᎢ; ᏚᎷᎬ ᎤᏠᏱᏉ ᎨᏒᎩ; ᎥᏣᏱᏃ ᎤᏭᏢᏔᏅᎩ.
ᏂᎦᏛᏃ ᎠᏥᎸ ᎨᎳᏍᏗᏱ ᎪᎱᏍᏗ ᎬᏔᏂᏓᏍᏗ ᏚᏬᏢᏅᎩ, ᎾᏍᎩ ᎪᏍᏚ ᎦᎶᏗ, ᎠᎴ ᎪᏕᏍᏗ, ᎠᎴ ᏧᏖᎵᏙ, ᎠᎴ ᎭᏫᏯ ᎦᏂᏴᏙᏗ, ᎠᎴ ᎠᏥᎸ ᎦᎶᏗ, ᏂᎦᏛ ᎾᎿ ᎪᎱᏍᏗ ᎬᏔᏂᏓᏍᏗ, ᎥᏣᏱ ᏚᏬᏢᏔᏅᎩ.
ᎠᎴ ᎠᏥᎸ ᎨᎳᏍᏗ ᎠᎦᏯᎷᏗ ᎢᏳᏍᏗ ᎤᏬᏢᎾᏁᎸᎩ ᎥᏣᏱ ᎪᏢᏔᏅᎯ, ᎭᏫᏂᏗᏢ ᎤᎦᏌᏛᎢ ᏄᏩᏁᎸᎩ, ᎡᎳᏗᏢ ᎠᏰᎵ ᎢᏴᏛ ᏩᏍᏘ.
ᏅᎩᏃ ᏚᏬᏢᏅᎩ ᏧᏓᏆᏙᎩ ᎾᏍᎩ ᏅᎩ ᏂᏚᏅᏏᏴ ᏗᎦᏙᏗ ᎥᏣᏱ ᎪᏢᏔᏅᎯ ᎠᎦᏯᎷᏗ ᎢᏳᏍᏗ, ᎾᏍᎩ ᎾᎿ ᏗᏝᏗᏍᏗᏱ ᎦᏅᏍᏙᏗ.
ᎦᏅᏍᏙᏗᏃ ᎠᏓ-ᎬᎿᎨ ᏚᏬᏢᏔᏅᎩ, ᎠᎴ ᎥᏣᏱ ᏚᏭᏢᏔᏅᎩ.
ᎦᏅᏍᏙᏗᏃ ᏧᏓᏆᏉᎩ ᏕᎦᏛ ᏚᏭᏍᏙᏅᎩ, ᎾᏍᎩ ᏗᏍᏆᎨᏂ ᎠᏥᎸ ᎨᎳᏍᏗᏱ ᏕᎦᏛᎢ ᎾᏍᎩ ᎠᏥᎸ ᎨᎳᏍᏗᏱ ᎦᏂᏴᏗᏱ ᎠᏴᏍᏗᏱ; ᎤᏒᏙᏂ ᏄᏩᏁᎸ ᎤᏬᏢᏅ ᎠᏥᎸ ᎨᎳᏍᏗᏱ, ᏧᏯᏖᎾ ᎤᏬᏢᏔᏅᎩ.
ᎠᎴ ᏗᎪᏑᎴᏗᏱ ᎥᏣᏱ ᎤᏬᏢᏔᏅᎩ, ᎠᎴ ᎠᏠᏗᏱ ᎥᏣᏱ ᎤᏬᏢᏔᏅᎩ, ᎾᏍᎩ ᏗᏓᎨᏗ ᎾᏍᎩ ᎠᏂᎨᏴ ᏗᏂᎳᏫᏦᎯᎯ ᏧᎾᏤᎵᎦ, ᎾᏍᎩ ᎦᎶᎯᏍᏗᏱ ᎦᎵᏦᏛ ᏗᎦᎳᏫᎢᏍᏗᏱ ᏗᏂᎳᏫᏦᎯᎯ.
ᎣᏂᏃ ᎤᏬᏢᏅᎩ; ᎠᏍᏆᎨᏂ ᏧᎦᎾᏮ ᎢᏗᏢ ᏗᏰᏙᎳᏛᏗ ᎠᏂ ᎾᏍᎩ ᎣᏂ ᎤᏏᏙᎵ ᏙᎴᏛ ᏗᏏᏓᎵ ᏗᎪᏢᏔᏅᎯ ᎨᏒᎩ, ᎠᏍᎪᎯᏧᏈ ᎢᏯᎩᏳᏍᏈᏛ ᎢᎦᏅᎯᏛ.
ᏗᎦᏓᏍᏛᏗ ᏔᎳᏍᎪᎯ ᏂᎦᎥᎩ, ᎠᎴ ᎥᏣᏱ ᏗᎪᏢᏔᏅᎯ. ᏓᏔᎴᏒ ᏔᎳᏍᎪᎯ; ᏗᎦᏙᏌᏗᏍᏗᏱ ᎠᎴ ᎾᏍᎩ ᎤᏯᏅᎯ ᏗᎦᎫᏍᏯᏍᏛᏗᏱ ᏤᎯ ᎠᏕᎸ ᎤᏁᎬ ᏗᎪᏢᏔᏅᎯ ᎨᏒᎩ.
ᏧᏴᏢᏃ ᎢᏗᏢ ᏤᎯ ᏗᏰᏙᎳᏛᏗ ᎠᏍᎪᎯᎫᏈ ᎢᏯᎩᏳᏍᏈᏛ ᏂᎦᏅᎯᏒᎩ, ᏗᎦᎫᏍᏛᏗᏃ ᏔᎳᏍᎪᎯ ᎨᏒᎩ, ᏓᏔᎴᏒᏃ ᎥᏣᏱ ᏗᎪᏢᏔᏅᎯ ᏔᎳᏍᎪᎯ; ᏗᎦᏙᏌᏗᏍᏗᏱ ᎠᎴ ᎾᏍᎩ ᎤᏯᏅᎯ. ᏗᎦᎫᏍᏛᏗᏱ ᏤᎯ, ᎠᏕᎸ ᎤᏁᎬ ᏗᎪᏢᏔᏅᎯ ᎨᏒᎩ.
ᏭᏕᎵᎬᏃ ᎢᏗᏢ ᏤᎯ ᏗᏰᏙᎳᏛᏗ ᎯᏍᎦᏍᎪᎯ ᎢᏯᎩᏳᏍᏈᏛ ᏂᏕᎦᏅᎯᏒᎩ, ᏗᎦᎫᏍᏛᏗ ᎠᏍᎪᎯ ᏂᎦᎥᎩ, ᎠᎴ ᏓᏔᎴᏒ ᎠᏍᎪᎯ ᎨᏒᎩ; ᏗᎦᏙᏌᏗᏍᏗᏱ ᏗᎦᎫᏍᏛᏗᏱ ᏤᎯ ᎠᎴ ᎾᏍᎩ ᎤᏯᏅᎯ ᎠᏕᎸ ᎤᏁᎬ ᏗᎪᏢᏔᏅᎯ ᎨᏒᎩ.
ᏗᎧᎸᎬᏃ ᎢᏗᏢ ᏤᎯ ᎯᏍᎦᏍᎪᎯ ᎢᏯᎩᏳᏍᏈᏛ.
ᏗᏰᏙᎳᏛᏗᏃ . ᏌᏉ ᎢᏗᏢ ᎾᏍᎩ [ᎦᎶᎯᏍᏗᏱ] ᎯᏍᎩᎦᏚ ᎢᏯᎩᏳᏍᏈᏛ ᏂᏕᎦᏅᎯᏒᎩ; ᏗᎦᎫᏍᏛᏗ ᏦᎢ ᎨᏒᎩ, ᏓᏔᎴᏒᏃ ᏦᎢ.
ᏐᎢᏱᏃ ᎢᏗᏢ, ᎣᏂ ᎦᎶᎯᏍᏗᏱ, ᎯᎠ ᎢᏗᏢ ᎠᎴ Ꭰ ᎢᏗᏢ, ᏗᎦᏙᎳᏛᏗ ᎯᏍᎩᏚ ᎢᏯᎩᏳᏍᏈᏛ ᏂᏕᎦᏅᎯᏒᎩ; ᏗᎦᎫᏍᏛᏗ ᏦᎢ ᎨᏒᎩ, ᎠᎴ ᏓᏔᎴᏒ ᏦᎢ ᎨᏒᎩ.
ᏂᎦᏛ ᏗᏰᏙᎳᏛᏗ ᎣᏂ ᎬᏩᏚᏫᏛ ᏕᎦᏛᎢ ᎤᏏᏙᎵ ᎤᏥᎸᎢ ᏗᏏᏓᎵ ᏗᎪᏢᏔᏅᎯ ᎨᏒᎩ.
ᎠᎴ ᏓᏔᎴᏒ ᏗᎦᎫᏍᏛᏗ ᏗᎦᎪᏗᏱ ᎥᏣᏱ ᏗᎪᏢᏔᏅᎯ ᎨᏒᎩ; ᏗᎦᏙᏌᏗᏍᏗᏱ ᏗᎦᎫᏍᏛᏗᏱ ᏤᎯ, ᎠᎴ ᎾᏍᎩ ᎤᏇᏅᎯ ᎠᏕᎸ ᎤᏁᎬ ᏗᎪᏢᏔᏅᎯ ᎨᏒᎩ; ᎠᎴ ᎾᏍᎩ ᏧᏍᎪᎵ ᏕᎫᏢᏛ ᎠᏕᎸ ᎤᏁᎬ ᎨᏒᎩ; ᎠᎴ ᏂᎦᏛ ᏗᎦᎫᏍᏛᏗ ᎾᏍᎩ ᎣᏂ [ᎤᏯᏅᎯ] ᎠᏕᎸ ᎤᏁᎬ ᏗᎪᏢᏔᏅᎯ ᏕᎦᎸᏍᏙᏛᎩ.
ᎣᏂ ᎦᎶᎯᏍᏗᏱ ᎪᏢᏒ ᏗᏯᏙᎳᏛᏗ ᎪᏪᎳᏅᎯ ᎨᏒᎩ ᏴᎩ ᎦᏰᏫᏍᏗ ᎬᏔᏅᎯ, ᏕᎭᎷᎨ ᎠᏄᏬ ᎨᏒᎩ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ ᏗᏏᏓᎵ;, ᏔᎳᏍᎪᎯ ᎢᏯᎩᏳᏍᏈᏛ ᏂᎦᏅᎯᏒᎩ, ᎯᏍᎩᏃ ᎢᏯᎩᏳᏍᏈᏛ ᏂᎦᏛᎩ ᎠᏯᏛᎥᎢ, ᎤᏠᏱ ᎨᏒᎩ ᏓᏱᏙᎳᏛ ᎣᏂ ᎪᏢᏒᎢ.
ᎾᎿᏃ ᏗᎦᎫᏍᏛᏗ ᏅᎩ ᏂᎦᎥᎩ , ᏓᏔᎴᏒᏃ ᎥᏣᏱ ᏗᎪᏢᏔᏅᎯ ᏅᎩ ᏂᎦᎥᎩ; ᏗᎦᏙᏌᏗᏍᏗᏱ ᎠᏕᎸ ᎤᏁᎬ ᏗᎪᏢᏔᏅᎯ ᎨᏒᎩ, ᎠᎴ ᏧᏍᎪᎵ ᏕᎫᏝᎥᎢ, ᎠᎴ ᎾᏍᎩ ᎤᏯᏅᎯ ᎠᏕᎸ ᎤᏁᎬ ᎪᏢᏔᏅᎯ ᎨᏒᎩ.
ᏂᎦᏛᏃ ᏗᎨᏘᏂᏓᏍᏗ ᎦᎵᏦᏛᎢ, ᎠᎴ ᎣᏂ ᎬᏩᏚᏫᏛ ᎥᏣᏱ ᏗᎪᏢᏔᏅᎯ ᎨᏒᎩ.
ᎯᎠ ᎾᏍᎩ ᏂᎦᏥᎯᎭ ᎦᎵᏦᏙᏗᏱ ᎤᎬᏩᎵ, ᎾᏍᎩ ᎦᎵᏦᏛ ᏗᎧᎿᏩᏛᏍᏗ, ᎾᏍᎩ ᎿᏉ ᎠᏕᎸᎯ ᎨᏒᎢ, ᎾᏍᎩᏯ ᎤᏁᏨ ᎼᏏ, ᎾᏍᎩ ᏧᏂᎸᏫᏍᏓᏁᏗᏱ ᎠᏂ ᎵᏫ, ᎠᎬᏗᏍᎬ ᎢᏗᎹ, ᎡᎳᏂ ᎤᏪᏥ, ᎠᏥᎸ ᎨᎶᎯ.
ᏇᏣᎵᎵᏃ ᏳᎳ ᎤᏪᏥ, ᎾᏍᎩ ᎭᎵ ᎤᏪᏥ, ᏧᏓᏏ ᎠᏂᎳᏍᏓᎸ ᎤᏂᏠᏱ, ᎤᏬᏢᏅᏅᎩ ᏂᎦᏛ ᏱᎰᏩ ᎤᏁᏤᎸ ᎼᏏ ᎤᏬᏢᏗᏱ.
ᎾᏍᎩᏃ ᎤᏍᏕᎸᎯᏙᎲᎩ ᎠᎰᎵᎠᏈ, ᎤᏪᏥ ᎠᎯᏏᎹᎩ ᏕᏂ ᎠᏂᎳᏍᏓᎸ ᎤᏂᏠᏱ, ᎾᏍᎩ ᏅᏲᎯ ᏗᎪᏪᎵᏍᎩ, ᎠᎴ ᎠᏏᎾᏌᏂ ᎪᏢᏅᎥᏍᎩ, ᎠᎴ ᏴᎩ ᎦᏰᏫᏍᏗ ᎬᏗ ᏗᎪᏪᎵᏍᎩ ᏗᏄᏬ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ.
ᏂᎦᏛᏃ ᎠᏕᎸ ᏓᎶᏂᎨ ᎪᎱᏍᏗ ᎤᏅᏔᏅᎯ ᎯᎠ ᎾᏍᎩ ᏗᎦᎸᏫᏍᏓᏁᎸᎯ ᎨᏒᎢ, ᏂᎦᏛ ᏕᎦᎸᏫᏍᏓᏁᎸ ᎦᎸᏉᏗᏳ ᎦᎵᏦᏛ ᎠᏃᏢᏍᎬᎢ, ᎾᏍᎩ ᎠᏕᎸ ᏓᎶᏂᎨ ᎤᎾᎵᏍᎩᎸᏔᏅᎯ ᏔᎳᏍᎪᎯ ᏐᎣᏁᎳᏦᏁ ᏔᎸᏗ ᎢᏳᏓᎨᏛ ᎨᏒᎩ, ᎠᎴ ᎦᎵᏉᎩᏧᏈ ᏦᎠᏍᎪᎯ ᏎᎩᎵ, ᎾᏍᎩ ᏎᎩᎵ ᎦᎸᏉᏗᏳ ᏗᎦᎳᏫᎢᏍᏗᏱ ᎤᏂᏗ ᎨᏒ ᏓᏁᎶᏛᎩ.
ᎠᏕᎸᏃ ᎤᏁᎬ ᎤᏂᏅᎯ ᎾᏍᎩ ᎨᎦᏎᎸᎯ ᎾᏍᎩ ᏑᎾᏓᏡᎩ ᎨᏒᎢ, ᎠᏍᎪᎯᏧᏈ ᏔᎸᏗ ᎢᏳᏓᎨᏛ ᎨᏒᎩ, ᏌᏉᏃ ᎢᏯᎦᏴᎵ ᎦᎵᏉᎩᏧᏈ ᎦᎵᏆᏍᎪᎯ ᎯᏍᎩᎦᎵ ᏎᎩᎵ ᎨᏒᎩ, ᎾᏍᎩ ᎦᎸᏉᏗᏳ ᏗᎦᎳᏫᎢᏍᏗᏱ ᎤᏂᏗ ᎨᏒ ᏓᏁᎶᏛᎩ:
ᏈᎦ ᎠᏂᎲᏍᎬᎩ ᎠᏂᏏᏴᏫᎭᎢ, ᎾᏍᎩ ᎦᏛᎬ ᏌᏉ ᏎᎩᎵ ᎠᏰᎵ ᎢᎦᎢ, ᎾᏍᎩ ᎦᎸᏉᏗᏳ ᏗᎦᎳᏫᎢᏍᏗᏱ ᎤᏂᏗ ᎨᏒ ᏓᏁᎶᏛᎩ; ᎾᏍᎩ ᎾᏂᎥ ᎤᏁᏅᏛ ᎨᎦᏎᏍᏗᏱ, ᏔᎳᏍᎪᎯ ᎢᏳᎾᏕᏘᏴᏛ ᏅᏛᎴᏅᏛ ᎠᎴ ᎤᎶᏒᏍᏗ, ᎾᏍᎩ ᏑᏓᎵᏧᏈ ᎢᏯᎦᏴᎵ, ᎠᎴ ᏦᎢ ᎢᏯᎦᏴᎵ, ᎠᎴ ᎯᏍᎩᏧᏈ ᎠᎴ ᎯᏍᎦᏍᎪᎯ ᎢᏯᏂᏛ ᎨᏒᎩ.
ᎾᏍᎩᏃ ᎠᏍᎪᎯᏧᏈ ᏔᎸᏗ ᎢᏳᏓᎨᏛ ᎤᏁᎬ ᎠᏕᎸ ᎤᏂᏅᎢ ᎤᏅᏅᏬᏔᏅᎩ ᏚᏃᏢᏔᏅᎩ ᏓᏔᎴᏒ ᎦᎸᏉᏗᏳ ᏗᎦᎳᏫᎢᏍᏗᏱ, ᎪᎱᏍᏗ ᏗᎬᏙᏗ, ᎠᎴ ᏓᏔᎴᏒ ᎠᏰᏙᎳᏛᏗ ᎪᎱᏍᏗ ᏗᎬᏙᏗ; ᎾᏍᎩ ᎠᏍᎪᎯᏧᏈ ᏓᏔᎴᏒ ᏚᏃᏢᏔᏅᎩ ᎠᏍᎪᎯᏧᏈ ᏔᎸᏗ; ᏌᏉ ᏔᎸᏗ ᏌᏉ ᎠᎳᎴᏒ ᎤᏃᏢᏔᏅᎩ
ᎾᏃ ᏌᏉ ᎢᏯᎦᏴᎵ ᎦᎵᏉᎩᏧᏈ ᎠᎴ ᎦᎵᏆᏍᎪᎯ ᎯᏍᎩᎦᎵ ᏎᎩᎵ ᏗᎦᏙᏌᏗᏍᏗᏱ ᏚᏬᏢᏔᏅᎩ, ᎾᏍᎩ ᏗᎦᎫᏍᏛᏗᏱ. ᏤᎯ, ᎠᎴ ᏚᏭᏢᏅᎩ ᎾᏍᎩ ᏧᏍᎪᎵ, ᎠᎴ ᏚᏭᏓᏔᏅᎩ.
ᎥᏣᏱᏃ ᎤᎾᎵᏍᎪᎸᏔᏅᎯ ᎦᎵᏆᏍᎪᎯ ᏔᎸᏗ ᎢᏳᏓᎨᏛ ᎨᏒᎩ, ᏔᎵᏃ ᎢᏯᎦᏴᎵ ᏅᎩᏧᏈ ᏎᎩᎵ ᎨᏒᎩ.
ᎾᏍᎩᏃ ᏚᏬᏢᏔᏅᎩ ᏓᏔᎴᏒ ᎦᎶᎯᏍᏗᏱ ᏤᎯ ᎾᏍᎩ ᎦᎵᏦᏛ ᏗᎦᎳᏫᎢᏍᏗᏱ ᎦᎶᎯᏍᏗᏱ, ᎠᎴ ᎠᏥᎸ ᎨᎳᏍᏗᏱ ᎥᏣᏱ ᎪᏢᏔᏅᎯ, ᎠᎴ ᎥᏣᏱ ᎪᏢᏔᏅᎯ ᎠᎦᏯᎷᏗ ᎢᏳᏍᏗ ᎾᎿ ᎡᎯ, ᎠᎴ ᏂᎦᏛ ᎠᏥᎸ ᎨᎳᏍᏗᏱ ᎪᎱᏍᏗ ᏗᎬᏔᏂᏓᏍᏗ.
ᏓᏔᎴᏒᏃ ᎣᏂ ᎬᏩᏚᏫᏛ ᏤᎯ, ᎠᎴ ᏓᏔᎴᏒ ᎣᏂ ᎦᎶᎯᏍᏗᏱ ᏤᎯ, ᎠᎴ ᏂᎦᏛ ᏗᎨᏘᏂᏓᏍᏗ ᎦᎵᏦᏛᎢ, ᎠᎴ ᏂᎦᏛ ᏗᎨᏘᏂᏓᏍᏗ ᎣᏂ ᎬᏩᏚᏫᏛ.
ᎠᏄᏬᏃ ᏕᎭᎷᎨᎢ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨᎢ, ᏗᏄᏬ ᏚᏂᎸᏫᏍᏓᏁᎲ ᏧᎾᏄᏬᏍᏗ ᏚᏃᏢᏅᎩ, ᎦᎸᏉᏗᏳ ᎨᏒ ᏧᏂᎸᏫᏍᏓᏁᏗᏱ, ᎠᎴ ᏚᏃᏢᏅᎩ ᏗᎦᎸᏉᏗ ᎡᎳᏂ ᏧᏄᏬᎢ; ᎾᏍᎩᏯ ᏱᎰᏩ ᎤᏁᏤᎸ ᎼᏏ.
ᎠᎴ ᎡᏉᏗ ᎠᏕᎸ ᏓᎶᏂᎨ ᎤᏬᏢᏔᏅᎩ ᎠᎴ ᏕᎭᎷᎨ ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏏᏙᎵ ᎤᏥᎸᎢ ᏗᏏᏓᎵ.
ᎠᏕᎸᏃ ᏓᎶᏂᎨ ᎤᏂᏅᏆᎶᎥᎯ ᏌᎨ ᏄᏅᏁᎸᎩ, ᎤᏯᏅᎯᏃ ᎤᏃᏢᏔᏅᎩ, ᎾᏍᎩ ᎤᎾᏑᏴᏗ ᎠᏄᏬ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ, ᎤᏥᎸᎢ ᎠᎵᏏᎾᎯᏍᏔᏅᎯ ᏗᎦᎸᏫᏍᏓᏁᎸᎯ ᎨᏒᎩ.
ᏗᎦᏅᏬᏃ ᏤᎯ ᏚᏃᏢᏅᎩ ᎾᏍᎩ ᎾᎿ ᏗᎫᏓᏙᏗᏱ; ᎾᏍᎩ ᏔᎵ ᏓᏍᏛ ᏕᎫᏔᏛᎩ.
ᎠᏓᏠᏍᏗ ᎡᏉᏗ ᎤᏤᎵ ᎦᎸᏍᏙᏗ ᎾᎿ ᎫᏓᏛᎢ, ᎤᏠᏱ ᎪᏢᏔᏅᎯ ᎨᏒᎩ, ᎾᏍᎩ ᏂᎬᏅ ᎪᏢᏒᎢ; ᎠᏕᎸ ᏓᎶᏂᎨ ᎪᏢᏛᎩ, ᎠᎴ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᎠᎴ ᎤᏏᏙᎵ ᎤᏥᎸᎢ ᏄᎨᏓᎵ; ᎾᏍᎩᏯ ᏱᎱᏩ ᏄᏪᏎᎸ ᎤᏁᏤᎸ ᎼᏏ.
ᎣᏂᎦᏃ ᏅᏯ ᏚᏃᏢᏅᎩ ᎠᏕᎸ ᏓᎶᏂᎨ ᏅᏯᏗᎦᎪᏗᏱ ᏚᏂᎧᏅᎩ, ᏕᎪᏪᎸᎩ ᎾᏍᎩᏯ ᎠᏐᎥᏍᏙᏗ ᏂᎬᏅ ᎪᏪᎸᎢ, ᏚᎾᏙᎥ ᎢᏏᎵ ᏧᏪᏥ ᏕᎪᏪᎸᎩ.
ᏗᎦᏅᏬᏃ ᎡᏉᏗᏱ ᏚᏪᎧᏅᎩ, ᎾᏍᎩ ᏅᏯ ᎢᏏᎵ ᏧᏪᏥ ᎨᎦᏅᏓᏗᏍᏙᏗ ᎨᏒᎩ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎠᏓᏁᏣᏍᏚᎶᏃ ᎤᏬᏢᏅᎩ ᎠᎵᏏᎾᎯᏍᏔᏅᎯ ᏗᎦᎸᏫᏍᏓᏁᎸᎯ ᎨᏒᎩ, ᎡᏉᏗ ᏂᎬᏅ ᎾᏍᎩᏯ ᏂᎬᏅᎩ; ᎪᏢᏛᎩ ᎠᏕᎸ ᏓᎶᏂᎨ, ᎠᎴ ᏕᎭᎷᎨᎢ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎨᎦᎨᎢ, ᎠᎴ ᎤᏥᎸᎢ ᎤᏏᏙᎵ ᏗᏏᏓᎵ.
ᎢᎦᏱᏛᎭ ᎨᏒᎩ; ᎠᏰᎦᎵ ᏄᏅᏁᎸᎩ ᎤᏃᏢᏅ ᎠᏓᏁᏣᏍᏚᎶᎢ; ᎠᏓᏬᎯᎳ ᏂᎦᏅᎯᏒᎩ, ᎠᎴ ᎠᏓᏬᎯᎳ ᎾᏯᏛᎥᎩ, ᎠᏰᎦᎸᎩ.
ᎾᎿᏃ ᏅᎩ ᏂᏚᏓᏅᏅ ᏅᏯ ᏚᏂᎧᏅᎩ; ᎢᎬᏱᏱ ᎤᏓᏅᏅ ᎦᏂᎵᏯ, ᎠᎴ ᏙᏆᏏ, ᎠᎴ ᎡᎻᎳ ᏕᎦᎧᎲᎩ; ᎯᎠ ᎾᏍᎩ ᎢᎬᏱᏱ ᎤᏓᏅᏅᎢ.
ᏔᎵᏁᏃ ᎤᏓᏅᏅ ᏕᎦᎧᎲᎩ ᏃᏈᎩ, ᎠᎴ ᏌᏆᏯ, ᎠᎴ ᏓᎹᏂ.
ᏦᎢᏁᏃ ᎤᏓᏅᏅ. ᏤᏏᏂ, ᎠᎴ ᎡᎩᏗ, ᎠᎴ ᎠᎻᏗᏏ.
ᏅᎩᏁᏃ ᎤᏓᏅᏅ, ᏇᎵ, ᎠᎴ ᎣᏂᎩ, ᎠᎴ ᏣᏍᏆ; ᎠᏕᎸ ᏓᎶᏂᎨ ᏅᏯ-ᏗᎦᎪᏗᏱ ᏕᎦᎧᎲᎩ ᎾᎿ ᏗᎦᎪᏗᏱ ᎨᏒᎢ.
ᏅᏯᏃ ᎾᏍᎩᏯ ᎢᏏᎵ ᏧᏪᏥ ᎾᏂᎥ ᏚᎾᏙᎥ ᏂᎦᎥᎩ, ᎾᏍᎩ ᏔᎳᏚ, ᎾᏍᎩᏯ ᎾᏂᎥ ᏚᎾ ᏙᎥᎢ, ᎾᏍᎩᏯ ᎠᏐᎥᏍᏙᏗ ᏂᎬᏅ ᎪᏪᎸᎢ, ᎠᏂᏏᏴᏫᎭ ᏕᎪᏪᎸᎩ ᏚᎾ ᏙᎥᎢ, ᎾᏍᎩᏯ ᎾᏂᎥ ᏔᎳᏚ ᎾᏂᎳᏍᏓᎸᎢ.
ᎠᏓᏁᏣᏍᏚᎶᎩ ᎯᏃ ᏓᏍᏛᎢ, ᏧᏓᏕᏒᏛ ᏚᏃᏢᏅᎩ, ᎠᏕᎸ ᏓᎶᏂᎨ ᏗᏏᏓᎵ ᎪᎱᏍᏗ ᎾᏑᏴᎾ ᏚᏃᏢᏔᏅᎩ.
ᏔᎵᏃ ᏅᏯ-ᏗᎦᎪᏗᏱ ᎠᏕᎸ ᏓᎶᏂᎨ ᏚᏃᏢᏔᏅᎩ, ᎠᎴ ᏔᎵ ᏧᏓᏆᏙᎩ ᎠᏕᎸ ᏓᎶᏂᎨ ᏚᏃᏢᏔᏅᎩ; ᎠᏓᏁᏣᏍᏚᎶᎩ ᎯᏃ ᏓᏍᏛᎢ ᏚᎾᏔᏅᎩ ᎾᏍᎩ ᏔᎵ ᏧᏓᏆᏙᎩ.
ᎾᏍᎩᏃ ᏔᎵ ᏧᏓᏕᏒᏛ ᏗᏏᏓᎵ ᎠᏕᎸ ᏓᎶᏂᎨ ᏗᎪᏢᏔᏅᎯ; ᏧᏓᏆᏙᎩ ᎠᏓᏁᏣᏍᏚᎶᎩᎯ ᏓᏍᏛᎢ ᏚᎾᏛᏅᎩ.
ᎢᏧᎳᏃ ᏧᏍᎪᎵ ᏧᏓᏕᏒᏛ ᏗᏏᏓᎵ ᎠᏕᎸ ᏓᎶᏂᎨ ᎤᏯ-ᏗᎦᎪᏗᏱ ᏚᏄᏓᎸᏅᎩ, ᏗᎦᏅᏬᏃ ᏤᎯ ᎡᏉᏗᏱ ᎢᎬᏱᏗᏢ ᏚᏂᏯᎸᏅᎩ.
ᏧᏓᏆᏙᎩᏃ ᏔᎵ ᏚᏃᏢᏅᎩ ᎠᏕᎸ ᏓᎶᏂᎨ ᏚᏃᏢᏔᏅᎩ, ᏓᏍᏛᏃ ᎢᏧᎳᏗᏢ ᎠᏓᏁᏣᏍᏚᎶᎩᎯ ᏚᎾᏔᏅᎩ, ᎾᏍᎩ ᎡᏉᏗᏱ ᎠᏍᏛ ᎭᏫᏂᏗᏢ.
ᏂᏗᎬᏩᏓᎴᏃ ᏔᎵ ᏧᏓᏆᏙᎩ ᎠᏕᎸ ᏓᎶᏂᎨ ᏚᏃᏢᏔᏅᎩ, ᏔᎵᏃ ᏗᎦᏅᏬ ᏤᎯ ᎡᏉᏗᏱ ᎭᏫᏂᏗᏢ ᏚᎾᏔᏅᎩ, ᎢᎬᏱᏗᏢ ᏫᏚᏳᎪᏛᎢ, ᏕᎫᏓᏛ ᎾᎥᎢ, ᎡᏉᏗ ᎦᎸᏍᏙᏗ ᎦᎸᎳᏗᏢ.
ᏧᏓᏆᏙᎩᏃ ᏕᎦᏛ ᎠᏓᏁᏣᏍᏚᎶᎩᏱ ᎠᎴ ᎡᏉᏗᏱ ᏚᏄᏓᏔᏅᎩ, ᎤᏅᏔᏅᎩ ᏕᎭᎷᎨ ᎠᏍᏘ, ᎾᏍᎩ ᎦᎸᎳᏗᏢ ᎢᏳᎵᏍᏙᏗᏱ ᎾᏍᎩ ᎾᎿ ᎦᎸᏍᏗ ᎦᎸᎥᎢ ᎡᏉᏗ, ᎾᏍᎩ ᎠᏓᏁᏣᏍᏚᎶ ᎡᏉᏗᏃ ᏧᎾᎦᎴᏅᏗᏱ ᏂᎨᎡᎾ, ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎠᏄᏬᏃ ᎡᏉᏗ ᎭᏫᏂᏗᏢ ᎠᏄᏬᏍᏗ ᎤᏬᏢᏅᎩ, ᎬᏅᎯ ᎠᏄᏬ ᎤᏬᏢᏔᏅᎩ, ᏕᎭᎷᎨᏍᏛᎭ ᎨᏒᎩ.
ᎠᏄᏬᎩ ᎯᏃ ᎠᏰᎵ ᎠᏔᎴᏒᎩ, ᎭᏆᏥᏂᏱ ᏣᏔᎴᏐ ᎾᏍᎩᏯᎢ, ᎠᎴ ᎠᎬᏔᏅᏛᎩ ᎠᏔᎴᏒ ᎬᏩᏚᏫᏛ, ᎾᏍᎩ ᎤᏓᏣᎦᎸᏗᏱ ᏂᎨᏒᎾ.
ᏕᏓᎷᏯᏛᏃ ᎠᏄᏬᎩᎯ ᏆᎻᏆᏂ ᏚᏃᏢᏅᎩ, ᏕᎭᎷᎨ, ᎠᎴ ᎩᎦᎨ, ᎠᎴ ᎤᏍᎪᏍᏛ ᎩᎦᎨ, ᎠᎴ ᎤᏥᎸᎢ ᏗᏏᏓᎵ ᏚᏃᏢᏔᏅᎩ.
ᎤᎭᎸᏂᎯᏃ ᏚᏃᏢᏅᎩ ᎠᏕᎸ ᏓᎶᏂᎨ ᎪᎱᏍᏗ ᎤᏑᏴᎾ ᏚᏃᏢᏔᏅᎩ, ᎠᏰᎵᏃ ᏚᎾᏔᏅᎩ ᎤᎭᎸᏂᎯ ᏆᎻᏆᏂ ᏕᎦᏛᎢ, ᎦᏓᎷᏯᏛ ᎠᏄᏬᎩᎯ, ᎬᏩᏚᏫᏛ ᏆᎻᏆᏂ ᏕᎦᏛ ᎠᏰᎵ;
ᎤᎭᎸᏂᎯ ᎠᎴ ᏆᎻᏆᏂ, ᎤᎭᎸᏂᎯ ᎠᎴ ᏆᎻᏆᏂ ᏕᎦᏛᎩ ᎬᏩᏚᏫᏛ ᎦᏓᎷᏯᏛ ᎠᏄᏬ ᏚᏂᎸᏫᏍᏓᏁᎲ ᎠᏄᏬᏍᏗ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎠᎴ ᏗᏄᏬ ᎤᏥᎸᎢ ᎤᏏᏙᎵ ᏚᏃᏢᏔᏅᎩ, ᎬᏅᎯ ᎨᏒᎩ, ᎾᏍᎩ ᎡᎳᏂ ᎠᎴ ᎾᏍᎩ ᏧᏪᏥ ᏧᎾᏄᏬᏍᏗ.
ᎠᎴ ᎠᎵᏍᏚᎶ ᎤᏏᏙᎵ ᎤᏥᎸᎢ ᎤᏃᏢᏔᏅᎩ, ᎠᎴ ᏧᏬᏚᎯ ᏗᎵᏍᏚᎶ ᎤᏥᎸ ᎤᏏᏙᎵ ᏗᎪᏢᏔᏅᎯ, ᎠᎴ ᎤᏥᎵ ᏗᏑᎶ ᎤᏏᏙᎵ ᏗᏏᏓᎵ ᏚᏃᏢᏔᏅᎩ.
ᎠᎴ ᎠᏓᏠᏍᏗ ᎤᏏᏙᎵ ᎤᏥᎸᎢ ᏗᏏᏓᎵ ᎤᏃᏢᏔᏅᎩ, ᎠᎴ ᏕᎭᎷᎨ, ᎠᎴ ᎩᎦᎨᎢ, ᎠᎴ ᎤᏍᎪᏍᏛ ᎩᎦᎨᎢ, ᏴᎩ ᎬᏗ ᎪᏪᎳᏅᎯ ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎠᏯᏖᎾᏃ ᎦᏯᎸᏗ ᎦᎸᏉᏗᏳ ᎠᎵᏍᏚᎶᎩᎯ ᎤᏃᏢᏅᎩ ᎠᏕᎸ ᏓᎶᏂᎨ ᎪᎱᏍᏗ ᎾᏑᏴᏅ ᎤᏃᏢᏔᏅᎩ, ᎠᎴ ᎤᏃᏪᎳᏅᎩ ᎾᎿᏂ ᎠᏐᎥᏍᏙᏗᏱ ᏥᏕᎪᏪᎶ ᎾᏍᎩᏯᎢ, ᎯᎠ ᏄᏍᏛᎩ; ᏱᎰᏩ ᎤᏤᎵ ᎦᎸᏉᏗᏳ ᎢᎬᏁᎸᎯ.
ᎾᎿᏃ ᎤᏃᎸᏌᏛᏅᎩ ᎠᏇᎷᏍᏗ ᎢᏳᏍᏗ ᏕᎭᎷᎨᎢ, ᎾᏍᎩ ᎠᏍᏓᏱᏗᏍᏙᏗ ᎠᎵᏍᏚᎶᎩᎯ ᎦᎸᎳᏗ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎾᏍᎩᏃ ᏂᎦᏛ ᏗᎦᎸᏫᏍᏓᏁᏗ ᎨᏒ ᎠᏃᏢᏍᎬ ᎦᎵᏦᏙᏙᏗ ᏗᎦᎳᏫᎢᏍᏗᏱ ᎤᏂᏍᏆᏛᎩ; ᎠᎴ ᎢᏏᎵ ᏧᏪᏥ ᏄᎾᏛᏁᎸᎩ ᎾᏍᎩᏯ ᏂᎦᏛ ᏱᎰᏩ ᏄᏪᏎᎸ ᎤᏁᏤᎸ ᎼᏏ; ᎾᏍᎩᏯ ᏄᎾᏛᏁᎸᎩ.
ᎦᎵᏦᏙᏙᏗᏃ ᎼᏏ ᎤᏂᏲᎮᎸᎩ ᎦᎵᏦᏙᏙᏗ ᎠᎴ ᏂᎦᏛ ᎤᏤᎵ ᎪᎱᏍᏗ ᎬᏔᏂᏓᏍᏗ, ᏧᏤᎵ ᏗᎫᏓᎸᏗᏱ, ᏧᏤᎵ ᏧᏯᏖᎾ, ᏧᏤᎵ ᏗᏍᏆᎾᎳᏗᏍᏗ, ᎠᎴ ᏧᏤᎵ ᏗᎦᎫᏍᏛᏗ, ᎠᎴ ᏧᏤᎵ ᏓᏔᎴᏒᎢ.
ᎠᎴ ᎫᏢᏗ ᎤᏂᏃᏕᎾ ᎦᏁᎦ ᎩᎦᎨ ᎪᏢᏔᏅᎯ, ᎠᎴ ᎫᏢᏗ ᏓᎭᏏ ᎦᏁᎦ ᎪᏢᏔᏅᎯ, ᎠᎴ ᎠᏰᏙᎳᏛᏗ ᎾᏍᎩ ᎫᏢᏗ.
ᎦᏁᏌᎢ ᏗᎧᎿᏩᏛᏍᏗ ᎦᎶᏗᏱ, ᎦᏅᏍᏙᏗ, ᎠᎴ ᎫᏢᏗ,
ᎦᏍᎩᎶ ᏂᎦᏛᏃ ᎪᎱᏍᏗ ᏗᎬᏔᏂᏓᏍᏗ ᎾᎿ ᏗᏠᏗ, ᎠᎴ ᎠᎦᏙᏗ ᎦᏚ,
ᏗᏨᏍᏙᏗ ᏗᎦᎪᏗᏱ ᎪᎱᏍᏗ ᎾᏑᏴᏫ, ᎪᎢ ᏗᏟᏍᏗ ᏗᏨᏍᏙᏗ ᎾᎿ ᏗᎦᎪᏗ, ᎾᏍᎩ ᏗᏨᏍᏙᏗ ᏗᎦᏅᏃᏗ ᏗᎦᎪᏗ, ᎠᎴ ᏂᎦᏛ ᎪᎱᏍᏗ ᏗᎬᏔᏂᏓᏍᏗ ᎾᎿ ᏤᎯ, ᎠᎴ ᎪᎢ ᎢᎦ ᎠᏘᏍᏙᏗ.
ᎠᎴ ᎠᏕᎸ ᏓᎶᏂᎨ ᎪᏢᏔᏅᎯ ᎠᏥᎸ ᎨᎳᏍᏗᏱ, ᎠᎴ ᎪᎢ ᎠᏠᏁᏗ, ᎠᎴ ᎤᎦᎾᏍᏛ ᎬᏙᏗ, ᎠᎴ ᎦᎵᏦᏛ ᎦᎶᎯᏍᏗᏱ ᎠᎴᏙᎳᏛᏗᎠ;
ᎥᏣᏱ ᎪᏢᏔᏅᎯ ᎠᏥᎸ ᎨᎳᏍᏗᏱ, ᎠᎴ ᎾᎿ ᎡᎯ ᎠᎦᏯᎷᏗ ᎢᏳᏍᏗ ᎥᏣᏱ ᎪᏢᏔᏅᎯ, ᏧᏤᎵ ᎦᏅᏍᏙᏗ, ᎠᎴ ᏂᎦᏛ ᏧᏤᎵ ᎪᎱᏍᏗ ᏗᎬᏔᏂᏓᏍᏗ, ᏗᎪᏑᎴᏗ, ᎠᎴ ᎾᎿ ᎠᏠᏗᏱ:
ᏗᎦᏰᏙᎳᏛᏗ ᎣᏂ ᎪᏢᏒᎢ, ᏗᎦᎫᏍᏛᏗ ᎠᎴ ᏓᏔᎴᏒᎢ, ᎠᎴ ᎣᏂ ᎪᏢᏒ ᎦᎶᎯᏍᏗᏱ ᎠᏰᏙᎳᏛᏗ, ᎠᏍᏕᏱᏛ ᏧᏤᎵᎦ, ᎠᎴ ᏧᏤᎵ ᏗᎨᏗᏂᏓᏍᏗ, ᎠᎴ ᏂᎦᏛ ᎪᎱᏍᏗ ᏗᎬᏔᏂᏓᏍᏗ ᏚᏂᎸᏫᏍᏓᏁᎲ ᎦᎵᏦᏛᎢ, ᎾᏍᎩ ᎦᎵᏦᏛ ᏗᎦᎳᏫᎢᏍᏗᏱ.
ᏗᏄᏬ ᏙᎸᏫᏍᏓᏁᎲ ᏗᏄᏬᏍᏗ, ᎾᏍᎩ ᎦᎸᎳᏗᏳ ᎨᏒ ᏙᎸᏫᏍᏓᏁᎲᎢ, ᎦᎸᏉᏗᏳ ᏗᏄᏬ ᎡᎳᏂ ᎠᏥᎸ ᎨᎶᎯ ᏧᏤᎵᎦ, ᎠᎴ ᎾᏍᎩ ᏧᏪᏥ ᏧᎾᏄᏬ, ᎾᏍᎩ ᏧᏂᎸᏫᏍᏓᏁᏗᏱ ᎠᏥᎸ ᎨᎶᎯ ᏧᎸᏫᏍᏓᏁᏗ ᏚᏂᎸᏫᏍᏓᏁᎲᎢ.
ᎾᏍᎩᏯ ᏂᎦᏛ ᏱᎰᏩ ᏄᏪᏎᎸ ᎤᏁᏤᎸ ᎼᏏ, ᎾᏍᎩ ᎢᏏᎵ ᏧᏪᏥ ᎤᏃᏢᏅᎩ ᏂᎦᏛ ᏗᎦᎸᏫᏍᏓᏁᎯᏘ.
ᎼᏏᏃ ᏚᎧᎿᏅᎩ ᏂᎦᏛ ᏗᎦᎸᏫᏍᏓᏁᏗ ᎨᏒᎢ, ᎠᎴ ᎬᏂᏳᏉ, ᎾᏍᎩᏯ ᏱᎰᏩ ᏄᏪᏒ ᎤᏁᏨ ᏄᏅᏁᎸ ᎥᎨᏒᎩ, ᎾᏍᎩᏯ ᏄᏅᏁᎸ ᎥᎨᏒᎩ, ᎼᏏᏃ ᎣᏍᏛ ᏚᏁᏤᎸᎩ.
ᏱᎰᏩᏃ ᎤᏁᏤᎸᎩ ᎼᏏ ᎯᎠ ᏄᏪᏎᎸᎩ,
ᎢᎬᏱᏱ ᎢᎦ ᎢᎬᏱᏱ ᎧᎴᏍᏗ ᏅᏙ ᎯᎧᏅᎭ ᎦᎵᏦᏛ ᏗᎦᎳᏫᎢᏍᏗᏱ.
ᎾᎿᏃ ᎯᏛᎭ ᎦᏁᏌᎢ ᏗᎧᎿᏩᏛᏍᏗ ᏗᎦᎶᏗᏱ, ᎠᎴ ᎦᏁᏌᎢ ᎠᏰᏙᎳᏛᏗ ᎱᏢᏔᏅᎭ.
ᎠᎴ ᎦᏍᎩᎶ ᎯᏴᏔᏂᎸᎭ, ᎠᎴ ᎣᏍᏛ ᏕᎯᏝᏅᎭ ᎾᎿ ᎣᏍᏛ ᏗᏠᏗ ᎨᏒᎢ; ᎠᎴ ᏗᏨᏍᏙᏗ ᏗᎦᎪᏗᏱ ᎯᏴᏔᏂᎸᎭ, ᎠᎴ ᏕᎯᏨᏍᏔᏅᎭ ᏗᏨᏍᏙᏗ.
ᎠᎴ ᎠᏥᎸ ᎨᎳᏍᏗᏱ ᎠᏕᎸ ᏓᎶᏂᎨ ᎪᏢᏔᏅᎯ, ᎾᎿ ᎦᏩᏒᎩ ᎬᏙᏗᏱ, ᎯᎧᏅᎭ ᎢᎬᏱᏗᏢ ᎦᏁᏌᎢ ᏥᏴ ᎾᏍᎩ ᏗᎧᎿᏩᏛᏍᏗ ᏗᎦᎶᏗᏱ, ᎠᎴ ᎦᎵᏦᏛ ᎦᎶᎯᏍᏗᏱ ᎦᏛᏗ ᎯᏰᏙᎳᏛᏅᎭ.
ᎠᎴ ᎠᏥᎸ ᎨᎳᏍᏗᏱ ᎾᏍᎩ ᎠᎪᎲᏍᏔᏅᎯ ᎠᎵᏍᎪᎸᏙᏗᏱ, ᎯᎧᏅᎭ ᎦᎶᎯᏍᏗᏱ ᎢᎬᏱᏗᏢ ᎾᏍᎩ ᎦᎵᏦᏛᎢ ᏗᎦᎳᏫᎢᏍᏗᏱ.
ᎠᎴ ᏗᎪᏑᎴᏗᏱ ᎦᎵᏦᏛ ᏗᎦᎳᏫᎢᏍᏗᏱ ᎠᎴ ᎠᏥᎸ ᎨᎳᏍᏗᏱ ᎠᏰᎵ ᎯᎧᏅᎭ, ᎠᎴ ᎠᎹ ᎾᎿ ᎯᏢᎭ.
ᎠᎴ ᎬᏩᏚᏫᏛ ᎯᎧᏅᎭ ᎣᏂ ᎪᏢᏒᎢ, ᎠᎴ ᎭᏛᏅᎭ ᎠᏰᏙᎳᏛᏗ ᎣᏂ ᎦᎶᎯᏍᏗᏱ.
ᎠᏠᏁᏗᏃ ᎪᎢ ᎯᏁᎩᏒᎭ, ᎠᎴ ᎯᎶᏁᏔᏅᎭ ᎦᎵᏦᏛᎢ, ᎠᎴ ᏂᎦᏛ ᎾᎿ ᎠᎿᎥᎢ, ᎠᎴ ᎦᎸᏉᏗᏳ ᏅᏁᎸᎭ, ᎠᎴ ᏂᎦᏛ ᎪᎱᏍᏗ ᏗᎬᏔᏂᏓᏍᏗ ᎾᎿ ᏓᎲᎢ; ᎦᎸᏉᏗᏳᏃ ᎨᏎᏍᏗ.
ᎠᎴ ᎠᏥᎸ ᎨᎳᏍᏗᏱ ᎾᏍᎩ ᎠᎪᎲᏍᏔᏅᎯ ᎠᎵᏍᎪᎸᏔᏁᏗᏱ ᎯᎶᏁᎥᎭ, ᎠᎴ ᏂᎦᏛ ᎾᎿ ᎪᎱᏍᏗ ᏗᎬᏔᏂᏓᏍᏗ, ᎠᎴ ᎦᎸᏉᏗᏳ ᏅᏁᎸᎭ ᎠᏥᎸ ᎨᎳᏍᏗᏱ; ᎠᎴ ᎤᏣᏔᏅᎯ ᎦᎸᏉᏗᏳ ᎨᏎᏍᏗ ᎠᏥᎸ ᎨᎳᏍᏗᏱ.
ᎠᎴ ᏗᎪᏑᎴᏗᏱ ᎠᎴ ᎾᏍᎩ ᎾᎿ ᎠᏠᏗᏱ ᏕᎯᎶᏁᎥᎭ, ᎠᎴ ᎦᎸᏉᏗᏳ ᏂᏕᎲᏁᎸᎭ.
ᎡᎳᏂᏃ ᎠᎴ ᎾᏍᎩ ᏧᏪᏥ ᎩᏯᏖᏃᎸᎭ ᎦᎵᏦᏛ ᎦᎶᎯᏍᏗᏱ ᏗᎦᎳᏫᎢᏍᏗᏱ, ᎠᎴ ᎠᎹ ᎩᏯᏬᏍᏔᏅᎭ.
ᎡᎳᏂᏃ ᏗᎦᎸᏉᏗ ᏗᏄᏬ ᏕᎯᏄᏬᎥᎭ, ᎠᎴ ᎯᎶᏁᎥᎭ, ᎠᎴ ᎦᎸᏉᏗᏳ ᏂᏴᏁᎸᎭ; ᎠᎴ ᎪᎱᏍᏗ ᎠᏆᏛᏁᎸᎭ ᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ.
ᎠᎴ ᎾᏍᎩ ᏧᏪᏥ ᎩᏯᏘᏃᎸᎭ ᎠᎴ ᏗᏄᏬ ᏕᎩᏄᏬᎥᎭ:
ᎠᎴ ᎩᎶᏁᎥᎭ, ᎾᏍᎩᏯ ᎤᏂᏙᏓ ᏨᏘᎶᏁᎢ, ᎪᎱᏍᏗ ᎬᏆᏛᏁᎸᎭ ᎠᏥᎸ ᎨᎶᎯ ᏧᎸᏫᏍᏓᏁᏗ ᎨᏒᎢ; ᎾᏍᎩᏃ ᎨᏥᎶᏁᎥ ᎠᏥᎸ ᎠᏁᎶᎯ ᎨᏒ ᎠᏎ ᏭᏍᏗᏥᎯᏍᏗ ᏂᎨᏒᎾ ᎨᏎᏍᏗ ᎾᏍᎩ ᎾᎾᏓᏁᏟᏴᏏᏒᎢ.
ᎾᏍᎩ ᏄᏛᏁᎸᎩ ᎼᏏ; ᎾᏍᎩᏯ ᏂᎦᏛ ᏱᎰᏩ ᏄᏪᏎᎸ ᎤᏁᏤᎸ, ᎾᏍᎩ ᏄᏛᏁᎸᎩ.
ᎯᎠᏃ ᏄᎵᏍᏔᏅᎩ ᎢᎬᏱ ᎧᎸ ᏅᏙ ᏔᎵᏁ ᎤᏕᏘᏴᏌᏗᏒ, ᎢᎬᏱᏛ ᎢᎦ ᏅᏙ ᎧᎸ, ᎤᏂᎧᏅᎩ ᎦᎵᏦᏛᎢ.
ᎼᏏᏃ ᎤᏪᎧᏅᎩ ᎦᎵᏦᏛᎢ, ᎠᎴ ᏚᏍᏓᏱᏛᎩ ᏓᏔᎴᏒᎢ, ᎠᎴ ᏧᏯᏖᎾ ᏚᏪᎧᏅᎩ, ᎠᎴ ᏗᏍᏆᎾᎳᏗᏍᏗ ᏚᏍᏆᎾᎳᏛᎩ, ᎠᎴ ᏗᎦᎫᏍᏛᎩ, ᏗᎦᎫᏍᏛᏗ ᏚᏪᎧᏅᎩ.
ᎠᎴ ᎤᏕᏙᎳᏛᏅᎩ ᎠᏄᏬ ᎤᏭᏢᏔᏅᎩ ᎦᎵᏦᏛᎢ, ᎠᎴ ᎫᏢᏗ ᎦᎵᏦᏛ ᎾᎿ ᎦᏚᎢᏗᏢ ᎠᎨᏢᏅᎩ ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᏗᎧᎿᏩᏛᏍᏗᏃ ᏚᎩᏒᎩ, ᎠᎴ ᎦᏁᏌᎢᎯ ᏚᎳᏅᎩ, ᎠᎴ ᎦᏅᏍᏙᏗ ᎦᏁᏌᎢᎯ ᏚᏝᏛᎩ, ᎫᏢᏗᏃ ᎦᏁᏌᎢᎯ ᎦᏚ ᎤᏝᏛᎩ:
ᎦᏁᏌᎢᏃ ᎦᎵᏦᏛ ᎤᏴᏔᏂᎸᎩ, ᎠᎴ ᎠᏰᏙᎳᏛᏗ ᎫᏢᏗ ᎤᏰᏙᎳᏓᏅᎩ, ᎠᎴ ᎤᏭᏢᏅᎩ ᎦᏁᏌᎢ ᏗᎧᎿᏩᏛᏍᏗ ᏕᎦᎸᎢ, ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎦᏍᎩᎶᏃ ᎦᎵᏦᏛ ᏗᎦᎳᏫᎢᏍᏗᏱ ᎤᏴᏔᏅᎩ, ᎫᏴᏢ ᎢᏗᏢ ᎦᎵᏦᏛ ᎤᏪᎧᏅᎩ, ᎠᏰᏙᎳᏛ ᏙᏱᏗᏢ.
ᎦᏚᏃ ᎾᎿ ᎤᏅᏃᏔᏅᎩ ᏱᎰᏩ ᏓᎧᏅᎢ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎠᎴ ᏗᏨᏍᏙᏗ ᏗᎦᎪᏗ ᎦᎵᏦᏛ ᏗᎦᎳᏫᎢᏍᏗᏱ ᎤᏪᎧᏅᎩ ᎦᏍᎩᎶ ᎦᏍᎩᎸ ᏧᏳᎪᏗ ᏧᎾᎦᏮ ᏫᏚᏳᎪᏛ ᎦᎵᏦᏛᎢ.
ᎠᎴ ᏗᏨᏍᏙᏗ ᏚᏨᏍᏔᏅᎩ ᏱᎰᏩ ᏓᎧᏅᎢ, ᎾᏍᎩᏯ ᏱᎰᏩ ᏁᏪᏎᎸ ᎤᏁᏤᎸ ᎼᏏ.
ᎠᏥᎸᏃ ᎨᎳᏍᏗ ᎠᏕᎸ ᏓᎶᏂᎨ ᎪᏢᏔᏅᎯ ᎦᎵᏦᏛ ᏗᎦᎳᏫᎢᏍᏗᏱ ᎤᏪᎧᏅᎩ, ᎠᏰᏙᎳᏛ ᎢᎬᏱᏗᏢ:
ᎤᎦᎾᏍᏛᏃ ᎦᏩᏒᎩ ᎾᎿ ᎤᏩᏔᏅᎩ, ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᎦᎶᎯᏍᏗᏱᏃ ᎦᎵᏦᏛ ᎠᏰᏙᎳᏛᏗ ᎤᏛᏅᎩ.
ᎠᏥᎸᏃ ᎨᎳᏍᏗᏱ ᎾᏍᎩ ᎠᎪᎲᏍᏔᏅᎯ ᎠᎵᏍᎪᎸᏙᏗᏱ ᎦᎵᏦᏛ ᎦᎶᎯᏍᏗᏱ ᎾᎥ ᎤᏪᎧᏅᎩ, ᎾᏍᎩ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᎾᎿ ᎤᎾᎵᏍᎪᎸᏔᏅᎩ ᎠᎪᎲᏍᏔᏅᎯ ᎠᎵᏍᎪᎸᏉᏙᏗ, ᎠᎴ ᎢᏒ ᎠᎵᏍᎪᎸᏙᏗ; ᎾᏍᎩᏯ ᏱᎰᏩ ᏄᏪᏎᎸ ᎤᏁᏤᎸ ᎼᏏ.
ᏗᎪᏑᎴᏗᏱᏃ ᎦᎵᏦᏛ ᏗᎦᎳᏫᎢᏍᏗᏱ ᎠᏥᎸᏃ ᎨᎳᏍᏗᏱ ᎠᏰᎵ ᎤᏪᎧᏅᎩ, ᎠᎴ ᎠᎹ ᎾᎿ ᎤᏢᎩ, ᎾᏍᎩ ᎠᏙᏑᎴᏗᏱ.
ᎼᏏᏃ ᎠᎴ ᎡᎳᏂ, ᎠᎴ ᎾᏍᎩ ᏧᏪᏥ, ᎾᎿ ᏚᏃᏑᎴᎥᎩ ᏧᏃᏰᏂ ᎠᎴ ᏧᎾᎳᏏᏕᏂ.:
ᎦᎵᏦᏛ ᏗᎦᎳᏫᎢᏍᏗᏱ ᏩᏂᏴᎲ, ᎠᎴ ᎠᏥᎸ ᎨᎳᏍᏗᏱ ᎾᎥ ᎠᏂᎷᎩ, ᎠᎾᏙᏑᎴᏍᎬᎩ; ᎾᏍᎩᏯ ᏱᎰᏩᏩ ᏄᏪᏎᎸ ᎤᏁᏤᎸ ᎼᏏ.
ᎠᎴ ᎤᎵᏦᏔᏅᎩ ᎤᏚᏫᏛ ᎦᎵᏦᏛ ᎠᎴ ᎠᏥᎸ ᎨᎳᏍᏗᏱ ᎦᎧᎲᎢ, ᎠᎴ ᎤᏰᏙᎳᏛᏅᎩ ᎠᏰᏙᎳᏛᏗ ᎣᏂ ᎦᎶᎯᏍᏗᏱ. ᎾᏍᎩᏃ ᎼᏏ ᎤᏍᏆᏛᎩ ᏗᎦᎸᏫᏍᏓᏁᏗ ᎨᏒᎢ.
ᎤᎶᎩᎸᏃ ᎤᏭᏢᏅᎩ ᎦᎵᏦᏛ ᏗᎦᎳᏫᎢᏍᏗᏱ, ᎠᎴ ᏱᎰᏩ ᎦᎸᏌᏛ ᎤᎧᎵᎸᎩ ᎦᎵᏦᏛᎢ.
ᎼᏏᏃ ᎥᏝ ᏰᎵ ᏫᎬᏩᏴᏍᏗ ᏱᎨᏎ ᎦᎵᏦᏛ ᏗᎦᎳᏫᎢᏍᏗᏱ, ᎤᎶᎩᎸᏰᏃ ᎾᎿ ᎤᎩᎸᎩ, ᎠᎴ ᎦᎸᏌᏛ ᏱᎰᏩ ᎤᎧᎵᎸ ᎦᎵᏦᏛᎢ.
ᎤᎶᎩᎸᏃ ᎠᎵᏌᎳᏛᎦ ᎾᎿ ᏗᎦᎳᏫᎢᏍᏗᏱ ᎦᎸᎳᏗᏢ ᏄᏛᏅᎢ, ᎢᏏᎵ ᏧᏪᏥ ᎠᎾᏂᎩᏍᎬᎩ ᏩᏂᎦᏛᎢ:
ᎢᏳᏍᎩᏂ ᎤᎶᎩᎸ ᏄᎵᏌᎳᏌᏅᎾ ᏱᎩ, ᎥᏝ ᏱᎾᏂᎩᏍᎨ ᎬᏂ ᎾᎯᏳ ᎢᎦ ᎠᎵᏌᎳᏛᎦ.
ᎤᎶᎩᎸᏰᏃ ᏱᎰᏩ ᎤᏤᎵᎦ ᎦᎵᏦᏛ ᎤᎩᎸᎩ ᎢᎦ ᎨᏒᎢ, ᎠᏥᎸᏃ ᎤᎩᎸᎩ ᏒᏃᏱ, ᏓᏂᎧᏅ ᎾᏂᎥ ᎢᏏᎵ ᏏᏓᏁᎸᎯ ᎨᏒᎢ, ᏂᎦᏅᎯᏒ ᏚᎾᏂᎩᏒᏒᎢ.
ᏗᎧᏃᎩᏛ
ᎣᏏᏳ ᎢᏳᎵᏍᏓᏁᏗ ᎠᏍᎦᏯ ᏁᏙᎲᎾᎢ ᎨᏎᏍᏗ ᎠᏂᏍᎦᎾ ᏄᏍᏛ ᎤᎾᏓᏅᏖᎵᏓᏍᏗᏱ ᎠᎴ ᎾᎴᎮᎵᏙᎲᎾ ᎢᎨᏎᏍᏗ ᎤᏲ ᏧᏂᎸᏫᏍᏔᏁᎯ ᎤᏂᏅᏅᎢ ᎠᎴ ᏂᎦᎲᏍGᎾ ᎢGᏎᏍᏗ ᎠᏂᏐᏢᎢᏍᏗᏍᎩ ᎤᎾᏅᏗᏱ
ᏱᎰᏩᏍᎩᏂ ᎤᏤᎵ ᏗᎧᎿᏩᏛᏍᏗ ᎣᏏ ᎤᏰᎸᏐᎢ ᎠᎴ ᎾᏍᎩ ᎤᏤᎵ ᏗᎧᎿᏩᏛᏍᏗ ᎠᏓᏅᏖᏍᎪ ᏗᎬᏩᎩ
ᎠᎴ ᎾᏍᎩ ᏡᎬ ᏓᏤᎴᏍᏗ ᎠᎹ ᏕGᏴ ᎤᎶᏗ ᏥᎦᎧᎰᎢ, ᎾᏍᎩ ᎤᏓᏛᏗᏱ ᏓᏍᏆᎸᎯᏒᎢ ᏣᏓᏛᏍᎪᎢ, ᎠᎴ ᎾᏍᎩ ᎤᎳᏍᏚᏒ ᎥᏝ ᏱᎧᏴᏍᎨᏍᏗ;
ᎠᏂᏍᎦᎾᏍᎩ ᎥᏝ ᎾᏍᎩ ᏱᏄᎾᏍᏗ; ᎤᎦᏔᏄᎶᏔᏅᎯᏍᎩᏂ ᏓᎾᏤᎸ, ᎾᏍᎩ ᎤᏃᎴ ᏣᏴᏍᏗᏍᎪᎢ
ᎾᏍᎩᏃ ᎢᏳᏍᏗ ᎠᏂᏍᎦᎾᎢ ᎥᏝ ᏴᎬᎾᎴᎲᎦ ᏗᎫᎪᏙᏗᏱ ᎠᎴ ᎤᏲ ᎢᏯᎾᏛᏁᎯ ᎥᏝ ᏴᎬᎾᎴᎲᎦ ᎤᎾᏓᏅᏘ ᏓᏂᎳᏫᎥᎢ
ᏱᎰᏩᏰᏃ ᎠᎦᏔᎭ ᎾᏓᏅᏘ ᎤᏂᏅᏅᎢ, ᎠᏂᏍᎦᎾᏍᎩᏂ ᎤᏂᏅᏅ ᏛᏲᏦᏂ
ᎠᏙᏃ ᏧᎾᏓᎴᏅᏛ ᏴᏫ ᎤᏂᏔᎳᏬᏍᎦ, ᎠᎴ ᎠᎾᏓᏅᏖ ᎢᏳᎾᏛᏁᏗᏱ ᎾᏍᎩ ᎢᎬᏩᎵᏍᏙᏗ ᏂᎨᏒᎾ?
ᎤᏂᎬᏫᏳᎯ ᎡᎶᎯ ᎠᏁᎯ ᏚᎾᎴᏅᎩ, ᎠᎴ ᎠᏰᎵ ᏧᏂᎸᏫᏍᏓᏁᎯ ᏚᏂᎳᏫᏨᎩ ᎠᎾᏡᏗᏍᎬ ᏱᎰᏩ, ᎠᎴ ᎠᎾᏡᏗᏍᎬ ᎤᏤᎵ ᎦᎶᏁᏛ
[ᎯᎠ ᎾᏂᏪᏍᎬᎩ] ᏗᏗᎦᎸᎦ ᏧᎾᏓᎸᏍᏗ, ᎠᎴ ᏗᎦᏓᎤᎦ ᎠᏍᏕᏱᏛ ᎾᏍᎩ ᏧᎾT.
ᎦᎸᎶᎢ ᎤᏬᎵ ᏓᏳᏰᏥ; ᎢᎰᏩ ᏙᏛᏙᏢᏔᎢ
ᎿᏉᏃ ᏙᏓᎧᏁᏤᎵ ᎤᏔᎳᏬᏍᎬᎢ, ᎠᎴ ᏙᏛᏕᏯᏙᏔᏂ ᎤᎿᎸᏒᎢ.
ᎠᏎᏃ ᎠᏆᏤᎵ ᎤᎬᏫᏳᎯ ᏥᎶᏁᎥ ᎠᏆᏤᎵ ᎦᎸᏉᏗ ᏌᏯᏂ ᎤᏌᎯᎸᎢ.
ᎬᏂᎨᏒ ᏅᏓᎬᏁᎵ ᏄᏍᏛ ᏚᏚᎪᏔᏅᎢ; ᏱᎰᏩ ᎯᎠ ᎾᎩᏪᏎᎸ; ᏂᎯ ᎠᏇᏥ, ᎪᎯ ᎢᎦ ᏍᏆᏕᏁᎸ.
ᏍᎩᏔᏲᏏ, ᏙᏓᎬᏴᎧᏁᎵᏃ ᏧᎾᏓᎴᏅᏛ ᏴᏫ ᎢᏣᎧᏁᏗ ᎨᏒᎢ, ᎠᎴ ᎡᎶᎯ ᏫᏚᏍᏘᏥᏙᎸ ᏣᏤᎵ ᎢᏳᎵᏍᏙᏗ ᎨᏒᎢ.
ᏔᎷᎩᏍᎩ ᎠᏙᎳᏅDᏍᏗ ᏙᏓᎩᏍᏆᎵᏍ; ᏓᎩᏯᏓᏬᏔᏂ ᎾᏍᎩᏯ ᏗᏩᎵ ᏣᎦ.
ᎾᏍᎩ ᎢᏳᏍᏗ ᎢᏥᎦᏔᎿᎢ ᎿᏉ Ꮻ ᏳᎯ;  ᏂᎯ ᎢᏥᎬᏫᏳᎯ; ᏪᏤᏲᎲᎦ ᏗᏧᎪᏗᏍᎩ ᎡᎶᎯ ᎢᏤ.
ᏤᏥᎦᎿᏩᏚᎦ ᏱᎰᏩ ᎦᎾᏰᎯᏍD, ᎠᎴ ᏗᏥᎾᏩ ᎢᏥᎾᏰᏍᎬᎢ.
ᎡᏣᏙᏪᏙᎥᎦ ᎤᏪᏥ ᏴᏥᏔᎳᏬᎯᏍ, ᎠᎴ ᏱᏙᏥᏲᎱᎯ ᎾᎿ ᎢᏣᎢᏒ ᎠᏏᏉ ᎤᏍᏗᏉ ᎤᏔᎳᏬᏍᎬᎢ, ᎣᏏᏳ ᎢYᎾᎵᏍᏓᏁᏗ ᏂᎦᏗᏳ ᎬᏩᎵᏍᎦᏍᏙᏗᏍᎩ ᎾᏍᎩ.
ᏱᎰᏩ ᎦᏙ ᎤᎵᏍᏙᏓᏅ ᏧᏂᏁᏨ ᎬᏯᎵᎯᏍᏗᏍᎩ? ᎤᏂᏣᏔ ᎠᏴ ᏕᎬᎩᏍᏘᎴᏱᏌ:
ᎤᏂᏣᏔ ᎯᎠ ᏂᎬᎩᏪᏎᎭ ᎠᏆᏓᏅᏙ, ᎤᏁᏔᎤᎯᏱ ᎥᏝ ᏱᎭ ᎤᎵᏍᎨᏙᏗ
ᎠᏎᏃ ᏂᎯ ᏱᎰᏩ, ᎠᏴ ᎠᏆᎬᏑᎶᏙᏗ; ᎠᏴ ᎠᏆᏙᎵ ᎦᎸᏉᏗᎯᏳ ᎨᏒᎢ; ᎠᎴ ᏥᏍᎪᎵ ᏍᎩᏌᏔᏓᏁᎯ.
ᏱᎰᏩ ᏥᏁᏙᎸᎩ ᎠᎩᏁᎢᏍᏗ ᎨᏒ ᎠᏋᏔᏅᎩ, ᏛᎠᏆᏛᎦᏁᎸᎩᏃ ᎤᏙᎵᎪᎯ ᎦᎸᏉᏗᏳ ᎤᏌᎯᎸᎢ.
ᎠᏆᏂᏏᏅᎩ, ᎠᎴ ᎠᎩᎸᏅᎩ; [ᎠᎴ] ᎠᎩᏴᏨᎩ; ᏱᎰᏣᏰᏃ ᎠᎩᏍᏆᏂᎪᏔᏅᎩ.
ᎥᏝ ᏴᎦᎦᏥᏍᎦᏯ ᎠᏍᎪᎯ ᎢᏯᎦᏴᎵ ᎢᏯᏂᏛ ᏴᏫ, ᎬᏣᏚᏫᏛ ᏥᏕᎬᎩᎦᏘᎴᎦ.
ᏔᎴᎲᎦ ᏱᎰᏩ [ᏣᎬᏫᏳᎯ]; ᏍᎩᏍ d g ᎸᏲᎩ ᏍᏆᏁᎳᏅᎯ: ᏂᎦᏗᏳᏰᏃ ᎬᎩᏍᎦᎩ ᏚᏂᎪᏆᎸᏛ ᏕᎨᎯᏴᏂᎸ; ᎠᎴ ᎤᏁᎳᏅᎯ ᎠᏂᏍᎦᎩ ᏓᏂᎰᏙᎬ ᏕᎨᎯᏍᏆᎵᏌᎸ.
ᎠᎵᏍᎦᎸᏙᏗ ᎨᏒ ᏱᎰᏩ ᎤᏍᏆᏂᎪᏗ; ᏗtᏍᏙᎵᎦ ᏴᏫ ᎣᏍᏛ ᏂᏕᎭᏛᏁᎭ.
ᏥᏁᎩ ᏯᏆᏛᎦᏁᎰᏍᏗ, ᏂᎯ ᏚᏳᎪᏛ ᎢᏯᏆᏛᏁᏗᏱ ᏯᏆᏁᎳᏅᎯ ᏥᎩ: ᏀᎢᏳ ᎤᏪᎵᎯᏍᏗ ᏥnᏆᎵᏍᏓᏁᎲᎩ, ᎠᎴ ᎭᏛᎬᎦ ᎦᏓᏙᎵᏍᏗᏍᎬᎢ.
ᎯᎳᎪ ᎤᏓᎪᎯᏥ ᏂᎯ ᏴᏫ ᏧᏁᏥ, ᎠᏆᏙᎵᏌ ᎦᎸᏉᏗᏳ ᎨᏒ ᎤᎨᎰᎯᏍᏗ ᏅᏓᏍᎩᏴᏁᎵ? ᎯᎳᎪ ᎤᏓᎪᎯᏥ ᎬᏙᏗ ᏂᎨᏒᎾ ᎢᏥᎨᏳᏎᏍᏗ ᎠᎴ ᎦᏰᎪᎢ ᎨᏒ ᎢᏥ ᏲᎰᏍᏗ
ᎠᏎᏃ ᎢᏥᎦᏔᎰᏏd ᏱᎰᏩ ᎤᏓᏓᎴᏔᏅᎢ ᎣᏓᏅᏘ ᎤtᏍᏒ ᎤᏙᎵᎦ ᎢᏳᎵᏍᏙᏗᏱ; ᏱᎰᏩ ᎠᏎ ᏛᏆᏛᎦᏁᎵ ᏥᎮᏙᎸᎭ.
ᏣᎾᏴᏒᎯ ᎯᏙᎨᏍᏗ, ᎠᎴ ᏞᏍᏗ ᏣᏍᎦᏅᏨᎩ; ᏨᏒ ᏣᏓᏅᏙ ᎭᎵᏃᎰᏓ ᎯᏅᎬᎢ, ᎠᎴ ᏁᏣᏛᏁᏍᏗᏉ.
ᏚᏳᎪᏛ ᏓᎦᎸᏫᏍᏓᏁᏗ ᎨᏒ ᎢᏥᏍᎪᎸᏓ, ᎠᎴ ᏱᎰᏩ ᎠᏣᎵᏍᎦᏍᏙᏗ.
ᎤnᏘᏌᏔ ᎦᎪ ᎣᏍᏛ ᎢᎦᏓᏅᏓᏗᏍᏗ ᏓᎩᎾ ᎰᎪᏫᏎᎵ ᎠᎾᏓᎭ? ᏂᎯ ᏙᏣᎧᏃᏗᏱ ᎢᎦ ᎦᏓᏍᏓᏍᎬ ᏍᎩᏌᎳᏓᏏ
ᎠᏆᏓᏅᏙᎩ ᎤᎵᎰᎵᏍᏗ ᎨᏒ ᏍᎩᏍᎪᎸᏁᎸ, ᏑᏍᎦᏉ ᏀᎢᏳ ᎠᎦᏔᏛᏍᎩ, ᎠᎴ ᏖᎸᎳᏗ ᏨᏣᏍᏔᏅᎯ ᏧᏂᏁᏉ ᏉᎲᎦ.
ᏙᎯ ᏓᎦᏂᏏᎯ, ᎠᎴ ᏓᏥᎸᏂ; ᏱᎰᏩᏰᏃ ᎤᏥᏒᎯ ᎤᏣᏙᎯᏰᏛ ᎬᏆᏕᏗ ᎾᏋᏃᎭ.
ᏥᏁᎬ ᎭᏛᏓᏍᏔ, ᏱᎰᏩ, ᎭᎦᏌᏯᏍᏓ ᎮᏍᏛ ᎦᏓᏅᏖᏍᎬᎢ.
ᎭᏛᏓᏍᏓ ᏥᏁᎬ ᎦᏧᏱᎲᎢ, ᏣᎬᏫᏳᎯ, ᎠᎴ ᏍᏆᏁᎳᏅᎯ; ᏂᎯᏰᏃ ᏓᎬᏯᏓᏙᎵᏍᏓᏁᎵ.
ᏑᎾᎴᎢ ᏓᏛᎦᏂ ᏥᏁᎬ, ᏱᎰw (ᏣᎬᏫᏳᎯ); ᏑᎾᎴ ᏂᎯ ᏗᏦᎸ ᎾᏗᏓᎪᏗᏍᎨᏍᏗ ᎦᏓdᎵᏍᏗᏍᎬᎢ, ᎠᎴ ᎦᎸᎳᏗ ᏫᏗᎦᎦᏂᏎᏍᏗ.
ᏂᎯᏰᏃ ᏣᏁᎳᏅᎯ ᏥᎩ ᎥᏝ: ᎣᏏ ᎨᏣᏰᎸᏗ ᏱᎩ ᎤᏁᏗᏥᏛ ᏗᎦᎸᏫᏍᏓᏁᏗ ᎨᏒᎢ; ᎤᏲᏃ ᎨᏒ ᎤᏝ ᏂᎯ ᎮᎲ ᎬᏣᏕᏗᏱᎩ.
ᎤᏁᎳᎵᏍᎦᏂᏍᏛ ᎥᏝ ᏂᎯ ᏕᎯᎧᏅ ᏱᏓᏂ ᏙᎨᏍᏗ; ᏂᎦᏗᏣ ᎤᏲ ᏧᏂᎸᏫᏍᏓᏁᎯ ᎨᎯᏂᏆᏘᎯ ᎢᎩ.
ᎦᏰᎪᎩ ᎠᏂᏃᎮᏍᎩ ᏓᎨᎯᏛᏔᏂ ᏱᎰᏩ ᎤᏣᏘ ᏓᎦᏂᏆᏘᎵ, ᎠᎴ ᎤᏠᎾᏍᏗ ᎠᏍᎦᏯ.
ᎠᏴᏍᎩᏂ, ᎤᏣᏘ ᏣᏓᏙᎵᏣᏘᏳ ᎨᏒ ᏓᏥᏳᏍᏔᏂ ᏣᏓᎵᎦ ᎠᏓᏁᎸᎢ; ᎠᎴ ᏂᎯ ᎬᎾᏰᏍᎬ ᏣᏙᎵᎦ ᎦᎸᏉᏗᏳ ᏗᎦᎳᏫᏍᏗᏱ ᎢᏗᏢ ᎦᏓᏙᎵᏍᏗᏍᎨᏍᏗ.
ᏱᎰᏩ, ᏍᏆᏘᏂᏎᏍᏗ ᏣᏙᎵᎦ ᏚᏳᎪᏛ ᎨᏒᎢ, ᎬᎩᏍᎦᎩ ᎠᏁᎲᏫᎦᎵᏒᏙᏗ; ᏣᏙᎵᎦ ᎦᏅ Ꮏ ᏣᏗᏒ ᏂᏥᏃᎯᏍᏗ ᎢᎬᏱᏢ ᎠᏆᎧᎸᎢ.
ᏚᏳᎪᏛᏰᏃ ᎨᏒ ᎥᏝ ᏳᏓᏑᏯ ᎠᏂᎧᏂᏍᎬᎢ; ᎭᏫᏂᏃ ᎨᏒ ᎤᏣᏘ ᎤᏂᏁᏗᎯᏳ; ᎤᏂᎩᏍᏗᏱ ᎨᏒ 'ᎠᏙᎵᏍᏛ ᎤᎵᏍᏚᎢᏛ ᎢᎩᏛᏙᎵᏙ; ᏓᏂᏃᏙᏛ ᎠᏅᏗᏍᎪ ᎠᎾᏓᎸᏉᏗᏍᎩ.
ᏂᎯ ᏣᏁᎳᏅᎯ ᏓᎨᎯᏛᏔᏂ; ᎤᏅᏒ ᎠᎾᏓᏅᏘᏍᎬ ᎡᎳᏗ ᏧᏂᏅᎢ ᏍᏙᏗ ᎨᏎᏍᏗ; ᎠᎴ ᎤᏧᏡᏍᎪᏒᎯ ᎠᏂᏍᏚᏅᎬ ᏓᎨᎯᎸᎪᏫᏍᏔᏂ; ᏂᎪᏰᏃ ᏕᎨᏣᎦᏘᎴᏅ.
ᏂᎦᏗᏳᏍᎩᏂ ᏂᎯ ᎨᏣᎵ ᏍᎦᏙᏗᏍᎩ ᏛᎾlᏂᎵᏥ; ᎠᎴ ᏂᎪᎯᎸ ᏛᏁᎷᏂ ᎠᎾᎵᎮᎵᎬᎢ, Ꮒ ᎨᎮᏍᏕᎵᏍᎬ ᏅᏓᎦᎵᏍᏙᏔᏂ; ᎠᎴ ᎾᏍᏉ ᏕᏍᏙᎥ; ᎤᏂᎨᏒᎯ ᎨᏣᎵᎮᎵᏙᎮᏍᏗ.
ᏂᎯᏰᏃ ᏱᎰw ᎣᏍᏛ ᎾᏘᏰᏛᏁᎵ ᎤᏓᏅᏘ: ᎣᏍᏛ ᏂᏯᏛᏁᎲ; ᎠᎴ ᎾᏍᏉ ᏕᏤᏙᎥ; ᎤᏂᎨᏳᎯ ᎨᏣᎵᎮᎵᏙᎮᏍᏗ.
ᏱᎰᏩ ᏞᏍᏗ ᏍᎩᏯᎩᏨᎩ ᏣᏔᎳᎧᏯᎬᎢ, ᏞᏍᏗ ᎠᎴ ᏍᎩᏯᏛᏗᏍᏔᏅᎩ ᎤᏗᎴᎩ ᏣᏐᏅᏙᎲᎢ.
ᏍᎩᏙᎵᎩᏲᎪ ᏱᎰᏩ ᏥᏣᎾᎦᎵᏳᏰᏃ; ᏱᎰᏣᏲᎪ ᏍᎩᏅᏮᎦ, ᏗᎩᎪᎶᎯᏰᏃ ᎠᎩᏢᎦ.
ᎠᏆᏓᏅᏛ ᎠᎴ Ꭷ ᎤᏣᏘ ᎡᎯᏍᏗ ᎾᏉ ᎵᏍᏔᏁᎭ: ᎠᏎᏃ ᏂᎯ ᏱᎰᏩ (ᎬᏯᏛᏛᎲᏍᎦ) ᎯᎳᎪ ᏅᏓᎪᎯᏥ (ᎾᏍᎩ ᎮᏍᏕᏍᏗ?)
ᎡᎭᏧᎾᏲᎪ ᏱᎰᏩ, ᎠᏆᏓᏅᏙᎩ ᎢᏓᎳᎩ: ᏍᎩ ᎦᎸᏲᎪ ᏣᏓᏙᎵᏍᏣᏛ ᏫᏂᎦᎵᏍᏙᏓ.
ᎠᏲᎱ ᎯᏍᏗᏰᏃ ᏗᎨᏒ ᎥᏝ ᏂᎯ ᏰᏣᏅᏓᏗᏍᎨᏍᏗ; ᎠᎴ ᏗᏓᏂᏐᏗᏱ ᏗᎨᏒ ᎦᎪ ᏂᎯ ᏣᎴ ᎮᏙᎵᎮᏍᏗ?
ᎠᎩᎸᏰᏗᏍᎬ ᏓᎩᏯᏪᎦ; ᎠᏆᏙᏍᏓᎥ ᎤᎵᏧᏓᏆᏛ ᏓᏯᏯᏗᏍᏙᎢ; ᎠᎴ ᏕᏥᎦᏌᎢᎲ ᎠᏆᏙᏍᏙ ᏥᏚᎳᏍᏗᎪᎢ.
ᏗᏥᎦᏙᎵ ᏓᎩᏙᎸ ᎡᎯᏍᏗ ᎠᏆᏓᏅᏛ ᏅᏧᎵᏍᏙᏔᏅ ᏓᎩᎦᏴᎳᏙᎭ ᎬᎩᏍᎦᎩᏉ ᏅᏗᎦᎵᏍᏙᏗᎭ.
ᏍᎩ ᏯᏓᏅᏏ ᏂᎦᏗᏳ ᎤᏲ ᏗᏥᎸᏫᏍᏓᏁᎯ; ᏱᎰᏣᏰᏃ ᎤᏛᎦᏅ ᏥᏁᎬ ᎦtᎤᏍᏱᎲᎢ.
ᏱᎰᏩ ᎤᏛᎦᏅ ᎮᏍᏛ ᏥᏔᏲᏎᎬᎢ; ᏱᎰᏩ ᏙᏛᏓᏂᎸᏥ ᏥᏍᏓᏙᎵᏍᏙᏁᎲᎢ.
ᎬᎩᏍᎦᎩ ᏛᎾᎦᎰᏏ ᎠᏚ ᎤᏣᏖ ᎤᏲ ᏛᎾᏓᏅᏓᏗ; ᏛᎾᏧᏏ ᎠᎴ ᎤᏰᎶᎢᏍᏗ ᏛᎾᏕᎰᏏ.
ᏱᎰᏩ ᎣᎦᏤᎵ ᏣᎬᏫᏳᎯ ᏂᎦᎥ ᎦᎸᏉᏗᏳ ᏕᏣᏙᎥ ᎡᎳᏂᎬᎢ
ᏗᏂᎰᎵ ᏗᏂᏲᎵ ᎠᎴ ᏗᏂᏍᏓᎢ ᏕᏧᎪᏔᏅ ᏅᏓᏳᎾᏄᎪᎢᏍᏗᏱ ᎡᏣᎸᏉᏙᏗ ᎨᏒᎢ, ᏅᏗᎦᎵᏍᏙᏗᎭ ᎨᏣᏍᎦᎩ ᎨᏒᎢ, ᎾᏍᎩ ᎡlᏪ ᎩᏴᏗᏱ ᎠᎦᏍᎩ ᎠᎴ ᎤᎾᏞᎩ.
ᎢᏳᏃ ᏕᎦᎦᏅᎦ ᏣᏤᎵ ᎦᎸᎶᎢ ᏕᎯᏰᏌᏛ ᏚᎸᏫᏍᏓᏁᎸᎢ; ᏅᏙ ᏒᏃᏱ ᎡᎯ ᎠᎴ ᏃᏈᏏ, ᎾᏍᎩ ᏗᏦᏢᏅᎯ ᏥᎩ;
ᎦᏙ ᏴᏫ ᎾᏍᎩ ᏥᏯᏓᏅᏖᏍᎪᎢ? ᎠᎴ ᏴᏫ ᎤᏪᏥ ᎾᏍᎩ ᏥᏯᎦᏔᏂᎯᎰᎢ?
ᎤᏍᏗᎩᏛᏉᏰᏃ ᎡᏍᎦ ᏂᏴᏁᎸ ᏂᎩᏴᏁᎸ ᎦᎸᎳᏗ ᎨᏥᏅᏏᏓᏍᏗ, ᎠᎴ ᎯᏍᏚᎶᏔᏅ ᏗᎬᏩᎸᏌᏓ ᎨᏒ ᎠᎴ ᎦᎸᏉᏗᏳ ᎨᏒᎢ.
ᎾᏍᎩ ᎤᎬᏫᏳᏌᏕᎩ ᏂᎥyᏁᎸᎩ ᏗᏦᏰᏂ ᏚᎸᏫᏍᏓᏁᎸᎢ; ᏄᏓᎴᏒ ᎪᎱᏍᏗ ᏧᎳᏏᏕᏂ ᎭᏫᏂᏗᏢ ᏂᏕᏨᏁᎸᎩ;
ᏂᎦᏗᏳ ᎤᏂᏃᏕᎾ ᎠᎴ ᏩᎦ, ᎥᎥ, ᎠᎴ ᏅᎩ ᏗᏂᏅᏌᏗ ᎢᎾᎨ ᎠᏁᎯ;
ᎦᎸᎶ ᎠᏂᏃᎯᎵᏙᎯ, ᎠᎴ ᎠᏣᏗ ᎠᎺᏉᎯ ᎠᏁᎯ, ᎠᎴ ᏂᎦᏗᏳ ᎠᎺᏉᎯ ᏕᎦᏅᏅ ᎠᏂᎶᏍᎩ.
ᏱᎰᏩ, ᎣᎦᏤᎵ ᏣᎬᏫᏳᎯ, ᏂᎦᎥ ᎦᎷᏉᏗᏳ ᏕᏣᏙᎥ ᎡᎳᏂᎬᎢ.
ᏱᎰᏩ, ᎦᎪ ᏛᏕᏂ ᏣᎵᏦᏛᎢ? ᎦᎪ ᏛᏁᎳᏗ ᏣᏤᎵ ᎦᎸᏉᏗᏳ ᎤᏌᎯᎸᎢ?
ᎾᏍᎩ ᏚᏳᎪᏛ ᎠᎴᏂᏙᎯ, ᎠᎴ ᏚᏳᎪᏛ ᏧᎸᏫᏍᏓᏁᎯ, ᎠᎴ ᎦᏰᎪᎩ ᏂᎨᏒᎾ ᎧᏁᎩ ᏧᏓᏅᏛᎢ.
ᎾᏍᎩ ᎤᏲ ᎾᏓᏃᎮᏍᎬᎾ ᎦᏃᎪ ᎬᏗᏍᎬᎢ, ᎠᎴ ᎤᏲ ᏂᎬᏁᎲᎾ ᎾᎥ ᎢᏧᎾᏓᎳ, ᎠᎴ ᎤᏐᏅ ᏂᎦᏃᏣᎸᏍᎬᎾ ᎾᎥ ᎢᏧᎾᏓᎳ.
ᎾᏍᎩ ᎦᏂᏆᏘᎯ ᎠᏥᏲᎢᏎᏛ ᏴᏫ; ᏗGᎸᏉᏗᏍᎩᏍᎩᏂ ᏱᎰᏩ ᎠᏂᎾᏰᏍᎩ; ᎤᏲ ᎢᏳᏩᏁᎯ ᎠᏎᎵᏛᎦ ᎦᏁᏟᏴᏍᎩ ᏂᎨᏒᎾ.
ᎠᏕᎸ ᏓᏓᏙᎳᏍᏗᏍᎬ ᎧᏁᏉᎩ ᎢᎬᏁᎯ ᏂᎨᏒᎾ, ᎠᎴ ᏗᏓᏂᎸᎩ ᏂᎨᏒᎾ ᎨᎦᏌᏍᏛ ᏄᏂᏍᎦᏂᏫᏘᏍᏫᎾ. ᎯᎠ ᎾᏍᎩ ᎢᏯᏛᏁᎯ Ꭵ Ꮭ ᎢᎸᎯᏳ ᎠᏥᏖᎸᏗ ᏱᎨᏎᏍᏗ.
ᎦᎸᎶ ᎧᏃᎲᏍᎦ ᎦᎸᏉᏗᏳ ᎨᏒ ᎤᏁᎳᏅᎯ; ᎠᎴ ᎦᎸᎶ ᎬᏂᎨᏒ ᏂᎬᏁ ᏧᏬᏰᏂ ᏚᎸᏫᏍᏓᏁᎸᎢ.
ᎢᎦ ᏂᏚᎩᏨᏂᏒ ᎦᏬᎯᎭ, ᎠᎴ ᏒᏃᏱ ᏂᏚᎵᏏᏂᏒ ᎧᏃᎲᏍᎦ ᎠᎦᏔᎾᎢᏳ ᎨᏒᎢ.
ᎥᏝ ᎬᏩᏂᏁᎢᏍᏗ ᏱᎩ, ᎥᏝ ᎠᎴ ᎬᏩᏂᏬᏂᎯᏍᏗ ᏱᎩ, ᎠᎴ ᎠᏂᏁᎬ ᎥᏝ ᎬᏛᎪᏗ ᏱᎩ.
ᎠᏂᏃᎮᏍᎬ ᎡᎶᎯ ᏂᎬᎾᏛ ᏚᏰᎵᏒ, ᎠᎴ ᎠᏂᏬᏂᏍᎬ ᎡᎶᎯ ᏩᏍᏛ ᎢᏴᏛ ᏚᏰᎵᏒ. ᏀᎾ ᎤᎵᏦᏓᏁᎸ ᏅᏙ ᎢᎦ-ᎡᎯ;
ᎾᏍᎩ ᏅᏙ ᎠᏕᏒᎲᏍᎩ ᏓᏤᎸ ᎤᏴᏍᏗᏱ ᏨᏗᎦᏄᎪᎪᎢ, ᎠᎴ ᎠᎵᎮᎵᎪ ᎾᏍᎩᏯ ᎤᎵᏂᎩᏛ ᎠᏍᎦy ᏨᏗᏙᎩᏱᏐ ᏣᎵᎮᎵᎪᎢ.
ᎦᎸᎶᎢ ᏩᏍᏛ ᏗdᎴᎲᏍᎦ, ᎠᎴ ᏀᎾ ᏩᏍᏔ ᎤᏕᏯᏍᏗᏱ; ᎤᎥᏝ ᎪᎱᏍᏗ ᎬᏍᎦᎳᏁᎸᎯ ᏱᎩ ᎾᏍᎩ ᎤᏗᎴᎬᎢ.
ᏗᎧᎿᏩᏛᏍᏗ ᏱᎰᏩ ᎤᏤᎵ ᏄᎪᎸᎾ, ᎦᏁᏟᏴh {ᏴᏫ} ᎤᏓᏅᏙ; ᏗᎧᎾᏩᏛᏍᏗ ᏱᎰw ᎤᏤᎵ ᎤᏙᎯᏳᎯᏯ, ᎠᎦᏔᎾᎢ ᎢᏳᏩᏁᎯ ᎾᎦᏔᎾᎥᎾ;
ᏗᎧᎿᏩᏛᏍᏗ ᏱᎰᏩ ᎤᏤᎵ ᎤᏣᏘᏂ ᏂᎨᏒᎾ ᎤᎵᎮᎵᏍᏗᎭ {ᏴᏫ} ᎤᎾᏫ; ᏗᎧᎾᏩᏛᏍᏗ ᏱᎰw ᎤᏤᎵ ᎦᏓh ᏂᎨᏒᎾ, ᎢᎦᎯ ᎢᎬᏁᎯ ᏗᏂᎦᏙᎵ {ᏴᏫ.}
ᏱᎰᏩ ᎦᎾᏰᎯᏍᏗ ᎨᏒ ᎦᎦᏅᎦᎸᏛ, ᎤᎵᏍᏆᏗᏍᏗ ᏂᎨᏒᎾ ᎡᎲᎢ; ᏗᎧᎿᏩᏛᏍᏗ ᏱᎰᏩ ᏧᏤᎵ ᎤᏙᎯᏳᎯᏯ, ᎠᎴ ᏚᏳᎪᏛ ᎤᏩᏒᎯᏳ.
ᎤᏟ ᎤᏚᎸᏗᏳ ᎾᏍᎩ ᎡᏍᎦᏉ ᎠᏕᎸ ᏓᎶᏂᎨᎢ, ᎥᎥ, ᎡᏍᎦᏉ ᎤᎪᏗ ᎪᎱᏍᏗ ᏄᏓᏑᏴᎾ ᎠᏕᎸ ᏓᎶᏂᎨᎢ; ᎠᎴᏬ ᎤᏟ ᏄᎦᏀᎢ ᎡᏍᎪᏉ ᏩᏚᎵᏏ, ᎠᎴ ᏩᏚᎵᏏᏕᎦᏬᎬᎢ.
ᎠᎴᏬ ᎾᏍᎩ {ᏗᎧᎿᏩᏛᏍᏗ} ᎤᏪᏯᏔᎲᏏg ᎢᎩ ᎯᏅᏏᏓᏍᏗ; ᎠᎴ ᏛᎧᎿᏩᏕᎬ ᎤᏣᏘ ᎠᏩᏛᏙᏗ.
ᎦᎧ ᏱᎪᎵᎩ ᎠᏍᎦᏀᎢᏳ ᎨᏒᎢ? ᏍᎩᏅᎦᎸ ᏂᎨᎵᏍᎬᎾ ᎠᎩᏍᎦᏅᏥᏙᎸᎢ.
ᎯᏲᏍᏙᏓᏏ ᎾᏍᏉ ᎯᏅᏏᏓᏍᏗ ᎤᏢᏉᏗ ᎤᏓᏅᏛ ᎤᏍᎦᏂᏍᏗᏱ; ᏞᏍᏗ ᎬᎩᏎᎪᎩᏒᎩ; ᎿᏉ ᏚᏳᎪᏛ ᎢᎦᏛᏁᎯ ᎨᏎᏍᏗ. ᎠᎴ ᎠᎩᏍᎦᏅᏨᎯ ᏂᎨᏒᎾ ᎨᏎᏍᏗ ᎡᏆ ᎠᏍᎦᏅᎢᏍᏗ ᎨᏒᎢ.
ᏘᎣᎵ ᎧᏁᎬᎢ ᎠᎴ ᎠᎩᎾᏫ ᎠᏓᎥNᏖᏍᎬ ᏗᎨᏣᏓᏂᎸᏍᏗᏉ ᎨᏎᏍᏗ ᏗᏣᎧᎾᏂᏓᏍᏗᏱ ᏱᎰᏩ ᏂᎯ ᏍᏆᎵ
ᏱᎰᏩ ᎠᏆᏤᎵ ᎠᏫ-ᏗᎦᏘᏯ; ᎥᏝ ᏱᎬᎩᏂᎪᎯᏎᎮᏍᏗ
ᎢᏤ ᏕᎦᏄᎸᏒ ᎠᎩᏂᏏᎲᏍᎪ ᎾᏍᎩ; ᎠᏆᏘᏂᏐ ᎤᎶᏗᏢ ᎤᏓᏥᎾᏍ'Ꮫ ᎠᎹ ᏕᎦᏁᎲᎢ.
ᎠᏆᏓᏅᏙ ᏔᎵᏁ ᎠᏘᏃᎯᎰᎢ;  ᎠᏆᏘᏂᏐ ᏚᏳᎪᏛ ᏕᎦᏅᏅᎢ,   ᏅᏗᎦᎵᏍᏙᏗᏍᎪ ᎤᏩᏒ ᏚᏙᎥᎢ.
ᎾᏍᏉ ᏱᎦᎢ ᎤᎨᏓᎵᏴ ᎤᏓᏩᏗᏍᏙᏛ ᎠᏲᎱᎯᏍᏗ ᎨᏒᎢ, ᎠᏎ ᎥᏝ ᏴᎦᏥᏍᎦᏯ ᎪᎱᏍᏗ ᎤᏲᎢ, ᏂᎯᏰᏃ ᏕᏍᎩᎧᎿᏩᏗᏙᎰᎢ; ᏂᎯ ᏣᏤᎵ ᎦᎾᏍᏓ ᎠᎴ ᏂᎯ ᏣᏤᎵ ᎠᏙᎳᎥᎾᏍᏗ ᎬᎩᎦᎵᏍᏓᏗᏍᎪᎢ.
ᏂᎯ ᎢᎬᏱᏗᏢ ᏍᏆᏛᏅᎢᏍᏓᏁᎰ ᎦᏍᎩᎸᎢ ᎠᏂᎦᏔᎲ ᎬᎩᏍᎦᎩ;  ᏂᎯ ᎪᎢ ᎯᎶᏁᏗᏍᎪ ᏥᏍᎪᎵ;  ᎠᏆᏤᎵ ᎤᎵᏍᏈᏗ ᎠᎧᎵᎪᎢ
ᏄᏓᎳᏏᏛᏒᎾ ᎣᏍᏛ, ᎠᎴ ᎤᏓᏙᎵᏍᏗ ᎨᏒ ᎬᎩᏍᏓᏩᏗᏙᎮ ᏂᎪᎯᎸ ᎨᎥᎢ, ᎠᎴ ᎠᏎ ᏂᎪᎯᎸ ᏥᏯᎡᏍᏗ ᏱᎰᏩ ᎤᏤᎵ ᎠᏓᏁᎸᎢ.
ᏱᎰᏩ ᎢᎦᎦᏘ ᎠᏆᏤᎵᎦ ᎠᎴ ᎠᎩᏍᏕᎵᏍᎩ; ᎦᎪ ᏓᏥᎾᏰᏏ? ᏱᎰw ᎠᎵᏂᎪᎯᏍᏗᏍᎩ ᎬᏅᎢ; ᎦᎪ ᏥᏍᎦᎢᎮᏍᏗ?
ᎢᏳᏃ ᎠᏂᏍᎦᎾᎢ, ᎬᎩᏍᎦᎩ ᎠᎴ ᎬᏆᏡᏗᏍᎩ ᎬᎩᎷᏤᎸ ᎬᎩᏯᎡᏗᏱ ᎠᎩᏇᏓᎸᎢ, ᏚᏂᎿᏍᏆᎶᎥᎩ ᎠᎴ ᏚᏂᏅᏨᎩ.
ᎾᏍᏉ ᎤᏂᏣᏘ ᏳᎾᏅᏅ ᏱᏗᎬᎩᎦ, ᎠᎩᎾᏫ ᎥᏝ ᏴᎬᏍᎦᏯ ᎾᏍᏉ ᏓᎿᏩ ᏱᏄᏅᏁᎸ ᏱᎬᏆᏁᎷᎩᎡᎸ, ᎠᏏᏉ ᎾᏍᎩ ᏱᎠᏉᎯᏳᎭ
ᏑᏓᎴᎩ ᎪᎱᏍᏗ ᏥᏯᏚᎸᎡᎸ ᏱᎰᏩ ᎠᎴ ᎾᏍᎩ ᏛᎩᏲᎵ, ᎾᏍᎩ ᎠᏆᏕᏗᏱ ᏱᎰᏩ ᎤᏤᎵ ᎠᏓᏁᎸ ᏂᎪᎯᎸ ᎨᎥᎢ ᎠᎩᎪᏩᏛᏗᏱ ᎤᏬᏚᎯ ᎨᏒ ᏱᎰᏩ ᎤᏤᎵᎦ, ᎠᎴ ᎠᏆᎵᎮᎵᏍᏗᏱ ᏥᎪᏩᏘᏍᎬ ᎤᏤᎵ ᏗᎦᎳᏫᎢᏍᏗᏱ
ᏀᎢᏳᏰᏃ ᎤᏲ ᎾᏆᎵᏍᏓᏁᎮᏍᏗ ᏛᏋᏍᎦᎸᏂ ᎤᎵᏦᏛ ᎭᏫᏂᏗᏢ; ᏀᎾ ᎤᏕᎵᏒ ᎤᎵᏦᏛ ᏛᏋᏍᎦᎸᏂ; ᏛᎩᏌᎳᏔᏂ ᏅᏲᎯ ᏛᎩᎧᏂ.
ᎿᏉᏃ ᏥᏍᎪᎵ ᎦᎸᎳᏗᏢ ᏄᏍᏕᏍᏗ ᎬᎩᏍᎦᎩ ᏕᎬᏆᏚᏫᏍᏛᎢ; ᎤᎵᏦᏛᏃ ᏓᎦᎵᏍᎪᎸᏔᏂ ᎠᏥᎸ ᎨᎳᏍᏗ ᎨᏒ ᎾᏍᎩ ᎠᎵᎮᎵᏍᏗ ᎨᏒᎢ; ᏙᏓᏥᏃᎩᏏ, ᎥᎥ, ᏙᏥᏃᎩᏏ ᏓᏥᎸᏉᏔᏂ ᏱᎰᏩ.
ᏱᎰᏩ ᏔᏛᎦᏅᎭ ᏥᏁᎬᎢ ᎦᎵᏍᏔᏅᎭ, ᎠᎴ ᏍᎩᏙᎵᏨᎭ, ᎠᎴ ᏘᏁᏨᎭ ᎬᏯᏅᎲᎭ.
ᎢᏥᏲᎦ ᎠᏆᎧᏛ, ᏣᏛᏅ, ᎠᎩᎾᏫ Ꭿ ᏂᏣᏪᏎᎸᎩ; ᏣᎧᏛ, ᏱᎰᏩ, ᏛᎩᏲᎵ.
ᏞᏍᏗ ᏍᏋᏍᎦᎳᏁᎸ ᏣᎧᏛᎢ; ᏣᏔᎳᏬᏍᎬ ᏞᏍᏗ ᎢᏴᏛ ᎢᎯᏴᏁᎸ ᎯᏅᏏᏓᏍᏗ; ᏍᎩᏍᏕᎸᎲᎩᏰᏃ; ᏞᏍᏗ ᏍᏋᏍᎦᎳᏁᎸ ᏣᎧᏛᎢ; ᏣᏔᎳᏬᏍᎬ ᏞᏍᏗ ᎢᏴᏛ ᎢᎯᏴᏁᎸ ᎯᏅᏏᏓᏍᏗ; ᏍᎩᏍᏕᎸᎲᎩᏰᏃ; ᏞᏍᏗ ᏍᏋᏕᏨᎩ, ᎠᎴ ᏞᏍᏗ ᏍᏆᏓᏅᎡᎸᎩ, ᏣᏁᎳᏅᎯ ᎠᏗᏍᏕᎵᏍᎩ.
ᎢᏳᏃ ᎡᏙᏓ ᎠᎴ ᎡᏥ ᎬᏋᏕᏨᎭ, ᎿᏉ ᏱᎰᏩ ᏛᎩᏯᏅᎯ.
ᏍᏇᏲᎲᎦ ᏣᏅᏅᎢ ᏱᎰᏩ, ᎠᎴ ᏍᏆᏘᏄᎦ ᎬᏂᎨᏒ ᎦᏅᏅᎢ, ᏫᏂᎦᎵᏍᏙᏓ ᎬᎩᏍᎦᎩ ᎨᏒᎢ.
ᏞᏍᏗ ᏫdᏍᎩᏲᏒᎩ ᎬᎩᏍᎦᎩ ᏄᏍᏛ ᎤnᏓᏚᎵᏍᎬ ᎢᎬᏋᏁᏗᏱ; ᎠᏂᏰᎪᎩᏰᏃ ᎠᏂᏃᎮᏍᎩ ᏚᎾᎴᏅ ᎬᏆᏡᏔᏅ, ᎾᏍᎩ ᎤᏲ ᎢᏳᎾᏓᏛᏁᏗᏱ ᎠᏅᏬᎳᏕᏍᎩ.
[ᏯᏆᎵᎲᏲᎵᎴ] ᎢᏳᏃ ᎾᏉᎯᏳᏒᎾ ᏱᎨᏎ ᎠᎩᎪᏩᏛᏗᏱ ᎤᏓᏅᏘᏳ ᎨᏒ ᏱᎰw ᎠᏂ ᎦᏙᎯ ᏗᏅᏃᏛ ᎠᏁᎲᎢ.
ᎯᎦᏘᏓ ᏱᎰw; ᎤᎵᏂᎩᏛ ᏣᏓᏅᏖᏍᏗ, ᎾᏍᎩᏃ ᏓᏣᎵᏂᎩᎪᎯᏍᏓᏁᎵ ᏣᎾᏫ; ᎯᎦᏘᏓ ᏱᎰᏩ.
ᎯᎠ ᎾᎩᏪᏒᎩ, ᎨᏯᏔᎯ ᎨᏎᏍᏗ ᎦᎴᏂᏙᎲ ᎾᏍᎩ ᎠᎩᏍᎦᏅᎢᏍᏗᏱ ᏂᎨᏒᎾ ᏥᏃᎪᎢ ᏴᏗᏍᎬᎢ; ᏘᎣᎵ ᏓᏥᏍᏆᏂᎪᏔᏂ ᎠᏴᏑᎶᏗ ᏓᎬᏔᏂ, ᏀᎢᏳ ᎠᏂᏍᎦᎾ ᎢᎬᏱᏗᏢ ᎠᏁᏙᎯ.
ᎠᏋᎨᏩ ᎨᏒᎩ ᎡᎳᏪᏱ ᎠᏋᏒᎢ, ᎡᎳᏪᏱ ᎠᏋᏒᎩ ᎣᏍᏛ ᎦᏬᏂᎯᏍᏗ ᎨᏒᎢ; ᎠᎴ ᎡᎯᏍᏗ ᎠᏆᏓᏅᏓᏗᏍᏗ ᏄᎵᏍᏔᏅᎩ.
ᎠᎩᎾᏫ ᎭᏫᏂ ᎤᏗᎴᎲᏒᎩ; ᎠᏏᏃ ᎦᏓᏅᏖᏍᎬᎢ ᎠᏥᎸ ᎤᏓᏪᎵᎬᎩ; ᎿᏉᏃ ᏥᏃᎪᎢ ᎠᏋᏔᏅᎩ ᎠᎩᏁᏨᎩ;
ᏱᎰᏩ, ᏍᏇᏲᎲᎦ ᏄᏍᏛ ᏩᏆᎵᏰᎢᎶᎯᏍᏗ ᎨᏒᎢ, ᎠᎴ ᎢᎪᎯᏛ ᎠᏆᎴᏂᏓᏍᏗ ᎨᏒᎢ, ᎾᏍᎩᏯ ᏄᏍᏛᎢ; ᎾᏍᎩ ᎠᎩᎦᏙᎥᎯᏍᏗᏱ ᏂᏥᏩᎾᎦᎸᎢ.
ᎬᏂᏳᏉ ᎢᎪᎯᏛ ᎠᏆᎴᏂᏓᏍᏗ ᎨᏒ ᎤᏬᏱᏉ ᎾᏯᏛᎥ ᏂᏨᏁᎸ, ᏗᏆᏕᏘᏱᎶᏍᏗᏃ ᎨᏒ ᎠᏎᏉ ᎢᎦᎦᏛ ᏗᏣᎧᏃᏗᏱ; ᎤᏙᎯᏳᎯᏯ ᎢᎬᏂᎢᏛᏉ ᏴᏫ ᏀᎢᏳ ᎤᎵᏂᎩᏛ ᏄᎾᏛᏅᎢ ᎠᏎᏉᏉ.
ᎤᏙᎯᏳᎯᏯ  ᏴᏫ ᎠᏁᏙᎲ ᎠᎾᏓᏴᎳᏔᏩᏍᎪᎢ; ᎤᏙᎯᏳᎯᏯ  ᎠᏎᏉᏉ ᎠᎾᎵᏖᎸᏂᏙᎰᎢ; ᎦᏟᏏᏍᎪ ᏧᎬᏩᎶᏗ, ᎥᏝᏃ ᏯᎦᏔᎰ ᎾᏍᎩ ᎤᏤᎵ ᎢᏳᎵᏍᏙᏗ ᎨᏒᎢ.
Ꭷ, ᎿᏉᏃ, ᏣᎬᏫᏳᎯ ᎦᏙ ᏥᎦᏘᏯ ? ᏂᎯ ᎬᏯᎵᏍᎦᏍᏙᏗᎭ.
ᏍᏊᏓᎳᎩ ᏂᎦᏗᏳ ᎠᎩᏍᎦᏅᏥᏙᎸᎢ; ᏞᏍᏗᏉ ᏱᎬᏆᏙᏢᏗᏍᎨᏍᏗ ᎤᏂᏁᎫ.
ᎠᏋᎨᏩ ᎨᏒᎩ, ᎠᎴ ᎥᏝ ᏯᎩᏍᏚᎢᏎ ᏥᎣᎵ; ᏅᏓᎦᎵᏍᏙᏗᏍᎬ ᏂᎯ ᎢᏣᏛᏁᎸᎯ ᎨᏒᎢ.
ᎯᎲᎾ ᏍᏋᏂᎸᎢ; ᎠᎩᏒᎲᏍᎦ ᏦᏰᏂ ᏍᏋᏂᏍᏔᏅᎢ.
ᎢᏳᏃ ᎯᎬᎪᎸᎥᏍᎬ ᏱᎩᎵᏲᎢᏍᏗᎭ ᏴᏫ ᎤᏍᎦᏅᏨ ᏱᏍᏛᏗᏍᏗᎭ, ᎤᏬᏚᏒ ᎯᏒᏁᎰ ᏥᏍᎪᏴ ᏥᏍᎪᏴ ᎾᏍᎩᏯᎢ; ᎤᏙᎯᏳᎯᎠ ᎢᎬᏂᎢᏛᏉ ᏴᏫ ᎠᏎᏉᎢ.
ᎭᏛᎬᎦ ᎦᏓᏙᎵᏍᏗᏍᎬ, ᏱᎰᏩ, ᎠᎴ ᎭᏛᏓᏍᏓ ᏕᎦᏠᏱᎲᎢ; ᏞᏍᏗᏉ ᎡᎳᏪᏱ ᏱᏨᏎᏍᏗ ᏕᏥᎦᏌᏬᎢᎲᎢ; ᏅᏆᏓᎴᏉᏰᏃ ᎯᎦᏔᎲ ᎠᎴ ᎨᏙᎯᏉ, ᎾᏍᎩᏯᏉ ᏂᎦᏛ ᏗᎩᎦᏴᎵᎨ ᏥᏄᎾᏍᏛᎢ,
ᎤᏲᏍᏛᏉ ᏍᎩᏙᎵᎩ, ᎾᏍᎩ ᎠᏆᎵᎮᎵᏍᏗᏱ, ᎠᏏᏉ ᎠᏂ ᏂᎦᏂᎩᏍᎬᎾ ᎠᎴ ᏂᎦᎵᏛᏗᏍᎬᎾ ᎨᏒᎢ.
ᎠᏫ ᎠᎹ ᏕgᏴ ᏥᏚᏚᎵᏍᎪᎢ, ᎾᏍᎩᏯ ᎠᏆᏓᏅᏙ ᏂᏣᏚᎵ ᏂᎯ ᏣᏁᎳᏅᎯ.
ᎠᏆᏓᏅᏙ ᎤᏣᏘ ᎤᏚᎵ ᎤᏁᎳᏅᎯ, ᎬᏂᏛ ᎤᏁᎳᏅᎯ: ᎢᎳᎪ ᎢᏳ ᏓᎨᏏ ᎬᏂᎨᏒ ᏫᏅᏓᎦᏛᏁᎵ ᎢᎬᏱᏗᏢ ᎤᏁᎳᏅᎯ ᎤᎧᏛᎢ.
ᏗᎩᎦᏌᏬᎸᎯ ᎠᏆᎵᏍᏓᏴᏗ ᎨᏒᎩ ᏗᎬᏩᎩᏨᏗ, ᎯᎠ ᏂᎪᎯᎸ ᏂᎬᎩᏪᏎᎲᎢ, ᎭᏢ ᏣᏁᎳᏅᎯ?
ᎢᏳᏃ ᎾᏍᎩ ᎯᎠ ᎦᏅᏓᏓ ᎠᏆᏓᏅᏙ ᎭᏫᏂ ᏥᏐᏅᏯᏍᎪᎢ: ᎦᏥᏍᏓᏩᏛᏛᏰᏃ ᎨᏒᎩ ᎤᏂᏣᏘ; ᎣᎨᏅᏒ ᎾᏍᎩ ᎤᏁᎳᏅᎯ ᎤᏤᎵ ᏗᏓᏁᎸᎢ, ᎣᏥᏁᎢᏍᏗᏍᎬ ᎠᎵᎮᎵᏍᏕᎢ ᎨᏒ ᎠᎴ ᎦᎸᏉᏙᏗ ᎨᏒᎢ, ᎣᏣᎢᏒᎩ ᎤᏂᏣᏘ ᎾᏍᎩ ᎠᏂᏍᏆᏂᎪᏗᏍᎩ ᎦᎸᏉᏗ ᎢᎦ ᎨᏒᎢ.
ᎠᏆᏓᏅᏙ, ᎦᏙᏃ ᎡᎳᏗ ᎢᏣᏅᏨ? ᎠᎴ ᎦᏙᏃ ᎤᏪᎵᎯᏍᏗᏉ ᎢᏣᏓᏅᏔᏩᏕᎦ? ᎯᏯᎵᏍᎦᏍᏙᏓᏉ ᎤᏁᎳᏅᎯ; ᎠᏏᏉᏰᏃ ᏛᏥᎸᏉᏔᏂ ᎤᎧᏛ ᎠᎩᏎᎸᎲ ᎢᏳᏍᏗ
ᎠᏆᏁᎳᏅᎯ, ᎠᏆᏓᏅᏙ ᎡᎳᏗ ᎤᏅᏨ ᎭᏫᏂ ᎨᏒᎢ; ᎾᏍᎩ ᎢᏳᏍᏗ ᎬᏯᏅᏓᏗᏍᎨᏍᏗ ᎠᏓᎴhᏍᏍᎨᏍᏗ ᏦᏓᏂ ᎤᏪᏴ ᎦᏓ ᎠᎲᎢ, ᎠᎴ ᎠᏂᎭᎹᏂ ᎤᎾtᏤᎵᎪᎢh, ᎠᎴ ᎹᏌ ᎤᏌᎯᎸᎢ.
ᎠᏒᎩ ᎠᎵᏍᏓᏁᎰ ᎠᏒᎩ, ᎤᏍᏆᏃᏴᎳ ᎠᎹ ᏓᎵᏌᎳᏗᏍᎬᎢ; ᏂᎦᏗᏳ ᏗᏣᏤᎵ ᏓᏓᏁᏆᏒᏍᎬ ᎠᎴ ᏓᎵᏍᏗᎳᏁᎬ ᎬᏇᎸᏔᏅ.
ᎠᏎᏃ ᏱᎰᏩ ᎤᏓᏅᏘᏳ ᎨᏒ ᏛᏆᎵᏍᎪᎸᏓᏁᎵ ᎢᎦ ᎨᏎᏍᏗ, ᏒᏃᏱᏃ ᎨᏎᏍᏗ ᏧᏤᎵ ᏗᎧᏃᎩᏍᏗ ᏕᏥᏃᎩᏍᎨᏍᏗ, ᎠᎴ ᎤᏁᎳᏅᎯ ᎬᏅᎢ ᎠᎩᏁᎯ ᏓᏥᏯᏓᏙᎵᏍᏓᏁᎵ.
ᎯᎠ ᏅᏓᏥᏪᏎᎵ ᎤᏁᎳᏅᎯ ᎠᎥy ᎠᏆᏤᎵ ᏅᏯ, ᎦᏙᏃ ᎢᏍᏋᎨᏫᏒ? ᎦᏙᏃ ᎢᎨᏙᎰ ᎤᏲ ᎠqᎤᏓᏅᏔwᏕᎪ ᏅᏗᎦᎵᏍᏙᏗᏍᎪ ᎠdᏌy ᏂᎬᏋᎿᏕᎬ ᎬᎩᏍᎦᎩ?
ᎠᏰᎳᏍᏗ ᎦᏅᎯᏛ ᏗᎩᎪᎶᎯ ᏥᏚᏂᎶ ᎾᏏᎩᏯ ᎬᎩᏍᎦᎩ ᎬᏆᏢᏗᎭ; ᎯᎠ ᏂᎬᎩᏪᏎᎲ ᏂᏚᎩᏨᏂᏒᎢ; ᎭᏢ ᏣᏁᎳᏅᎯ?
ᎦᏙᏃ ᎡᎳᏗ ᎢᏣᏅᏨ ᎠᏆᏓᏅᏙ? ᎠᎴ ᎦᏙᏃ ᎤᏪᎵᎯᏍᏗᏉ ᎢᏣᏓᏅᏔᏩᏕbᎠ? ᎯᏯᎵᏍᎦᏍᏙᏍᏓᏉ ᎤᏁᎳᏅᎯ; ᎠᏏᏉᏰᏃ ᏛᏥᎥᏉᏔᏂ, ᎾᏍᎩ ᏙᎯᏱ ᎠᏁᎯ ᏥᎩ ᎠᏆᎧᏛᎢ ᎠᎴ ᎾᏍᎩ ᎠᏆᏁᎳᏅᎯ.
ᎤᏁᎳᏅᎯ ᎢᎦᏤᎵ ᎢᎦᏗᏍᎦᎶᏗᏱ, ᎠᎴ ᎢᏍᎦᎵᏂᎪᎯᏍᏗᏍᎩ, ᏂᎪᎯᎸ ᎠᎦᏔᏩᏕᎩ ᎢᎩᏍᏕᎵᏍᎩ ᎤᏲ ᏂᎦᏛᎿᏕᎬᎢ;
ᎾᏍᎩ ᎢᏳᏍᏗ ᎥᏝ ᏴᎨᏗᏍᎦᏯ ᎾᏍᏉ ᎦᏙᎯ ᏳᏓᏁᏟᏴᏒ, ᎠᎴ ᏙᏓᎸ ᎠᎺᏉᎯ ᎠᏰᎵ ᏫᏓᏅᎯ ᏱᎩ;
ᎠᎴ ᎾᏍᏉ ᎠᎹ nᎿ ᏕᎨᏒ ᏱᏚᏍᏆᏃᏴᎦ ᏱᏓᎵᏖᎸᎲᏍᎦ, ᎠᎴ ᏙᏓᎸ ᏱᏚᏖᎸᏗᎭ ᎾᏍᎩ ᏓᎵᏍᏗᎳᏁᎬᎢ
ᎡᏉᏂ ᎤᏪᏴ, ᎠᎴ ᎾᏍᎩ ᏕᎤᏪᏯᏗᏒ ᎣᏍᏛ ᏓᏳᏓᏅᏓᏗᏍᏔᏂ ᎤᏁᎳᏅᎯ ᎤᏤᎵ ᎦᏚᎲᎢ, ᎦᎸᏉᏗᏳ ᎨᏒ ᏕᎦᏁᎸ ᎾᏍᎩ ᏩᏛ ᎦᎸᎳᏗᏳ ᎡᎯ.
ᎤᏁᎳᏅᎯ ᏀᎾ ᎠᏰᎵ ᏄᏛᏅ; ᎥᏝ ᎠᏥᏖᎸᏗ ᏱᎨᏎᏍᏗ; ᎤᏁᎳᏅᎯ ᏓᏳᏍᏕᎸᎯ ᎤᎵᏍᏗᏳ.
ᏧᎾᏓᎴᏅᏛ ᏴᏫ ᎤᏂᏔᎳᏬᏒᎩ, ᎠᏰᎵ ᏕᎪᏢᏩᏗᏒ ᎤᎾᎵᏖᎸᏅᎩ; ᎤᏁᏨᎩ; ᎡᎶᎯ ᎤᏩᎾᏬᏒᎩ.
ᏱᎰᏩ ᎤᏂᏣᏘ ᏗᏘᏂᏙᎯ ᎢᎨᎳᏗᏙᎭ; ᎤᏁᎳᏅᎯ ᏤᎦᏈ ᎤᏤᎵᎦ ᎢᎦᏗᏍᎦᎶᏗᏱ.
ᎡᏤᎾ, ᎢᏣᎦᏌᏯᏍᏓ ᏕᎤᎸᏫᏍᏓᏁᎸ ᏱᎰᏩ, ᎣᏍᏛᎯ ᏂᏕᎤᏩᏁᎵᏙᎸ ᎡᎶᎯ.
ᏓᎿᏩ ᏕᎨᏒ ᏓᏲᎯᏍᏗᎭ ᎡᎶᎯ ᏩᏛ ᎢᏴᏛ; ᎦᎵᏣᏗ ᏓᏍᏆᎵᏍᎦ, ᎠᎴ ᏗᏓᏘᏍᏗ ᏔᎵ ᏂᏕᎦᏗᎭ; ᏓᏆᎴᎷ ᎠᎪᎲᏍᏗ ᎠᏥᎸᏱ.
ᎢᏥᏑᎵᎪᎢ, ᎠᎴ ᎢᏣᏙᎴᎰᎯ ᎠᏴ ᎤᏁᎳᏅᎯ ᎨᏒᎢ; ᎤᎩᎸᏉᏙᏗ ᎨᏎᏍᏗ ᏧᎾᏓᎴᏅᏛ ᏴᏫ ᎠᏁᎲᎢ, ᎥᎩᎸᏉᏙᏗ ᎨᏎᏍᏗ ᎡᎶᎯ.
ᏱᎰᏩ ᎤᏂᏣᏘ ᏗtᏂnᏙᎯ ᎢᎨᎳᏗᏙᎭ; ᎤᏁᎳᏅᎯ ᏤᎦᏈ ᎤᏤᎵᎦ ᎢᎦᏗᏍᎦᎶᏗᏱ.
ᏍᎩᏙᎵᎩ ᏣᏁᎳᏅᎯ, ᎲᏓ ᏣᏓᏅᏘᏳ ᎨᏒᎢ; ᎤᏣᏘ ᎨᏣᏓᏙᎵᏍᏗ ᎨᏒ ᎲᏓ ᎯᏅᎦᎸ ᎠᎩᏍᎦᏅᏥᏙᎸᎢ.
ᎣᏍᏛ ᏍᏉᏑᎵ ᏂᏗᏳᎪᏛᎾ ᎾᏆᏛᏁᎸᎢ, ᎠᎴ ᏍᎩᏅᎦᎸ ᎠᎩᏍᎦᏅᏨᎢ.
ᏥᎦᏔᎭᏰᏃ ᎠᎩᏍᎦᏅᏥᏙᎸᎢ ᎠᎴ ᎠᎩᏍᎦᏅᏨᎢ ᏂᎪᎯᎸ ᎢᎬᏱᏗᏢ ᏄᏍᏗᏕᎦ.
ᏂᎯ ᏂᎯ ᏨᏒᎯᏳ ᎬᏍᎦᏅᏤᎸ, ᎠᎴ ᏕᎯᎧᏅ ᎯᎠ ᎾᏍᎩ ᎤᏲ ᎾᏆᏛᏁᎸ, ᎾᏍᎩ ᏣᏚᏓᎴᏍᏗᏱ ᎯnᎨᎬᎢ, ᎠᎴ ᏂᏣᏍᎦᏅᏨᎾ ᎢᏳᎵᏍᏙᏗᏱ ᏕᎱᎪᏗᏍᎬᎢ.
ᎬᏂᏳᏉ, ᎠᏍᎦᏂ ᎨᏒ ᎠᏆᏕᎥnᎩ; ᎠᎴ ᎠᏍᎦᏂ ᎨᏒ ᎡᏥ ᎠᎩᏁᎵᏍᏨᎩ.
ᎬᏂᏳᏉ, ᎣᎯ ᏣᏰᎸᎭ ᎦᏰᎪᎩ ᏂᎨᏒᎾ ᎭᏫᏂ ᎨᏒᎢ; ᎤᏕᎵᏒᏃ ᎨᏒ ᎠᏆᏕᎶᏆᏍᏗᏱ ᏅᏛᏁᎵ ᎠᎦᏙᎥᎯᏍᏗ ᎨᏒᎢ.
ᎯᏐᏈ ᏍᎩᏅᎦᎸᏓ, ᎠᏆᏓᏅᎦᎸᏛᏃ ᎨᏎᏍᏗ; ᏍᏉᏑᎵ, ᎥᏃᏥᏃ ᏄᏁᎩᏴ ᎤᏟ ᎾᎩᏁᎩᏰᏍᏗ.
ᏥᎦᏛᎬᎦ ᎤᎵᎮᎵᏍᏗ ᎠᎴ ᎣᏍᏛ ᎠᏓᏅᏓᏗᏍᏗ ᎨᏒᎢ ᎬᏩᎾᎵᎮᎵᏍᏗ ᏱᎩ.
ᏛᏍᎦᎳᏏ ᏣᎧᏛᎢ ᎠᎩᏍᎦᏅᏥᏙᎸᎢ, ᎠᎴ ᏂᎦᏗᏳ ᏂᏚᏳᎪᏛᎾ ᎾᏆᏛᏁᎵᏙᎸ ᎯᏅᎦᎸ.
ᏣᏁᎳᏅᎯ ᏍᏉᏢᎾᏏ ᎭᏫᏂ ᎦᏓᎭ ᏂᎨᏒᎾ ᎠᎩᎾᏫ; ᎠᎴ ᎭᏫᏂ ᏍᏉᏢᎯᏌᏏ ᎠᏆᏓᏅᏙᎩ, ᏚᏳᎪᏛ ᏅᎦ.
ᎠᎴ ᏞᏍᏗ ᏍᎩᎨᎯᏙᎸᎩ ᎮᏙᎲᎢ; ᎠᎴ ᏣᏤᎵ ᎦᎸᏉᏗᏳ ᎠᏓᏅᏙ ᏞᏍᏗ ᏍᎩᏯᏅᎡᎸᎩ.
ᏔᎵᏁ ᏍᏆᎵᏍᎪᎸᏓᏍᏗ ᎠᎵᎮᎵᏍᏗ ᏣᏓᏍᏕᎸᏗ ᎨᏒ ᏅᏓᏳᏓᎴᏅᎯ; ᎠᎴ ᎬᏩᎦᏗᏯ ᏣᏓᏁᏗ ᎨᏒ ᎠᏓᏅᏙ ᎲᏓ ᏍᎩᏌᎳᏕᏍᏗ.
[ᎿᏉᏃ] ᎦᏥᏰᏲᎲᏍᎨᏍᏗ ᎤᏣᏘᏂ ᎢᏯᎾᏛᏁᎯ ᏂᎯ ᏕᏣᏅᏅᎢ; ᎠᎴ ᎠᏂᏍᎦᎾ ᎠᎾᏨᏍᎨᏍᏗ ᏂᎯ ᎨᏣᎷᏤᎮᏍᏗ.
ᏍᏊᏓᎳᎩ ᎩᎬ ᎠᏨᏗ ᎨᏒ ᎠᎩᏍᎦᎥnᏨᎢ ᏣᏁᎳᏅᎯ, ᏂᎯ ᎠᏆᎵᏍᏕᎸᏙᏗ ᏣᏁᎳᏅᎯ; ᏥᏃᎪᎪ ᎠᏍᏓᏯ ᏙᏓᎧᏃᎩᏍᏔᏂ ᏣᏤᎵ ᏚᏳᎪᏛ ᎨᏒᎢ.
ᏣᎬᏫᏳᎯ ᎠᏆᏤᎵ, ᏘᏍᏗ ᏓᎩᎭᏁᎦᎸᎢ; ᏥᎣᎵᏃ ᎬᏂᎨᏒ ᏅᏓᎬᏁl ᎡᏣᎸᏉᏗᏳ ᎨᏒᎢ.
ᎥᏝᏰᏃ ᏱᏣᏚᎵ ᎪᎱᏍᏗ ᎠᎸᎯ, ᏴᎦᎵᏍᎪᎸᏓᏰᏃ; ᎥᏝ ᎣᏏᏳ ᏱᏣᏰᎸᎭ ᎠᏥᎸ ᎨᎳᏍᏗ ᎨᏒᎢ.
ᎠᏓnᏙ ᎠᏍᏆᎵᏒᎯ ᎾᏍᎩ ᎠᏥᎸ ᎨᎳᏍᏗ ᎤᏁᎳᏅᎯ ᎤᏤᎵᎦ; ᎠᏍᏆᎵᏒᎯ ᎠᎴ ᎦᏓᏬᏔᏅᎯ ᎤᎾᏫ ᎥᏝ ᏴᎦᎯᏍᎦᎩ, ᏣᏁᎳᏅᎯ.
ᎣᏍᏛ ᏣᏓᏰᎸᏗ ᎨᏒ ᎲᏓ ᎣᏍᏛ ᏂᏯᏛᏂᏏ ᏌᏯᏂ; ᎭᏐᏯᎦ ᎠᏐᏯᏍᏛ ᏥᎷᏏᎵᎻ.
ᎩᎳ ᎿᏉ ᎣᏏᏳ ᏣᏰᎸᏎᏍᏗ ᏚyᎪᏛ ᎠᎵᏍᎪᎸᏙᏗ ᎨᏒᎢ, ᎠᎴ ᎠᏥᎸ ᎨᎳᏍᏗ ᎨᏒᎢ, ᎠᎴ ᎤᏃᏍᏛ ᎠᎪᎲᏍᏔᏅᎯ; ᎿᏉᏃ ᏓᎾᎵᏍᎪᎸᏗᏍᎨᏍᏗ ᏧᎾᎪᏅᏍᏓᎵ ᏩᎦ ᏣᏤᎵ ᎠtᏍᎸ ᎨᎳᏍᏗᏱ ᎦᏍᎩᎸᎢ.
ᏣᏁᎳᏅᎯ ᏂᎯ ᏗᏧᎪᏙᏗ ᎨᏒ ᎯᎥᏏ ᎤᎬᏫᏳᎯ, ᎠᎴ ᏂᎯ ᏣᏤᎵ ᏚᏳᎪᏛ ᎨᏒ [ᎯᎥᏏ] ᎤᎬᏫᏳᎯ ᎤᏪᏥ.
ᎾᏍᎩ ᏚᏳᎪᏛ ᏓᎬᏔᏂ ᏙᏓᎫᎪᏓᏁᎵ ᏴᏫ ᏗᏣᏤᎵ, ᎠᎴ ᎤᏲ ᎢᏳᎾᏛᎿᏕᎩ ᏗᏣᏤᎵ ᏚᏳᎪᏛ ᏙᏓᎫᎪᏓᏁᎵ.
ᏙᏓᎸ ᏅᏩᏙᎯᏯᏛ ᎬᏩᏂᎾᏄᎪᏫᏎᎮᏍᏗ ᏴᏫ ᎠᎴ ᏚᏌᎯᎸ [ᏅᏩᏙᎯᏯᏛ ᎬᏩᏂᎾᏄᎪᏫᏎᎮᏍᏗ] ᏚᏳᎪᏛ ᎢᏯᏛᏁᏗ ᎨᏒ ᎬᏗ.
ᎤᏲ ᎢᏳᎾᏛᎿᏕᎩ ᎾᏍᎩ ᏴᏫ ᏙᏓᎫᎪᏓᏁᎵ, ᏙᏛᏍᏕᎸᎯ ᎤᏂᏂᎩᏛ ᏧyᏁᏥ, ᎠᎴ ᏛᏍᏆᎵᏏ ᎠᏍᏓᏯ ᎢᏯᏓᏛᏁᎯ.
ᎨᏣᎾᏰᏍᎨᏍᏗ ᏂᎪᎯᎸ ᏅᏙ ᎢᎦ ᎡᎯ ᎠᎴ ᏒᏃᏱ ᎡᎯ ᎠᏂᎧᎸᎢ, ᏂᎪᎯᎸ ᎠᎾᏓᏁᏟᏴᏎᎬ [ᏴᏫ].
ᏓᎦᎷᏥ ᎾᏍᎩᏯ ᎠᎦᏍᎬ ᏥᎦᎷᎪ ᎧᏁᏍᎦ ᎠᏍᎫᏕᏒᎯ ᎦᎳᎨᏴᎢ; ᎾᏍᎩᏯ ᎠᎦᏍᎬ ᏥᎦᏚᎳᏍᏗᏍᎪ ᎦᏙᎯ.
ᏀᎢᏳ ᎡᎮᏍᏗ ᎤᏓᏅᏘ ᎣᏏᏳ ᎾᏛᏁᎮᏍᏗ; ᎠᎴ ᎤᏣᏘ ᏅᏩᏙᎯᏯᏛ ᎡᎮᏍᏗ ᏂᎪᎯᎸ ᏅᏙ ᏒᏃᏱ ᎡᎯ ᎧᎸᎢ.
ᎤᎬᏫᏳᎯ ᎾᏍᏉ ᎨᏎᏍᏗ, ᎠᎺᏉᎯ ᎠᏓᎴᏂᏍᎨᏍᏗ ᎠᎴ ᎠᎺᏉᎯ ᏩᏍᏖᏍᏗ, ᎠᎴ ᎡᏉᏂ ᎤᏪᏴ ᎠᏓᎴᏂᏍᎨᏍᏗ ᎡᎶᎯᏃ ᏫᏚᎵᏍᏘᏂᎸ ᏩᏍᏖᏍᏗ.
ᎢᎾᎨ ᏗᏁᎯ ᎢᎬᏱᏗᏢ ᎡᎳᏗ ᏂᎬᏩᏛᏁᎮᏍᏗ; ᎬᏩᏍᎦᎩᏃ ᎦᏙᎯ ᎠᏂᎦᎾᏗᏍᎨᏍᏗ.
ᎤᏂᎬᏫᏳᎯ ᏓᏏᏏ ᎠᏁᎯ ᎠᎴ ᎠᎹᏰᎵ ᏗᎬᏩᏓᏂᎸᎢᏍᏙᏗ ᎠᏂᏲᎯᎮᏍᏗ; ᎤᏂᎬᏫᏳᎯ ᏥᏩ ᎠᏁᎯ ᎠᎴ ᏏᏩ ᎠᏁᎯ ᎬᏩᎵᏍᎪᎸᏓᏁᎮᏍᏗ ᎠᏓᏁᏗ ᎨᏒᎢ.
ᎥᎥ, ᏂᎦᏗᏳ ᎤᏂᎬᏫᏳᎯ ᎢᎬᏱᏗᏢ ᎡᎳᏗ ᎬᏩᏓᏅᏁᎮᏍᏗ; ᏂᎦᏗᏳ ᏧᎾᏓᎴᏅᏛ ᏴᏫ ᏕᎬᏩᏁᎶᏕᏍᏗ.
ᎤᏂᎬᏂᏰᏃ ᏓᎫᏓᎴᏏ ᎢᏳᏃ ᏓᏠᏱᎮᏍᏗ; ᎤᏲ ᎢᏳᏛᎿᏕᎩ ᎾᏍᏉ, ᎠᎴ ᎾᏍᎩ ᏁᎲᎾ ᎤᏍᏕᎵᏍᎩ.
ᏙᏓᎦᏙᎵᏥ ᎾᏍᎩ ᎤᏲ ᎢᏳᏛᎿᏕᎩ ᎠᎴ ᎤᏂᎩᏛ, ᎠᎴ ᏙᏛᏍᏕᎸᎯ ᏓᏅᏅ ᎤᏂnᎩᏛ
ᏙdᎫᏓᎴᏏ ᏓᏅᏅ ᎠᏓᎶᏄᎮᏍᎩ ᎨᏒ ᎠᎴ ᎠᏍᏓᏯ ᎢᏯᏓᏛᏁᎯ ᎨᏑᎥᎢ; ᎠᎴ ᎤᏣᏘ ᎦᎸᏉᏗ ᎨᏎᏍᏗ ᎤᏂᎩᎬ ᎾᏍᎩ ᏓᎧᏅᎢ.
ᎠᎴ ᎾᏍᎩ ᎡᎮᏍᏗ, ᎠᎴ ᎾᏍᎩ ᎠᏥᏁᎮᏍᏗ ᎠᏕᎸ ᏓᎶᏂᎨ ᏥᏩ ᎤᏕᏅᎯ; ᎠᎴ ᏂᎪᎯᎸ ᎠᎾᏓᏙᎵᏍᏗᏍᎨᏍᏗ ᎠᏥᏙᎵᏍᏗᏱ; ᎠᎴ ᏂᏚᎩᏨᏂᏒ ᎠᏥᎸᏉᏗᏍᎨᏍᏗ
ᏏᏏᏥᎳᏂᏫᎯ ᎠᏘᏌᎴᏍᏗ ᎦᏙᎯ ᏓᎭᏕᏍᏗ ᎦᏚᏏ ᏳᎦᏔᏔᏂᏫᎯᏃ ᎾᏍᏥ ᎠᎵᏖᎵᏫᏫᏍᏤᏍᏗ ᎴQᎤᏫᏂᏫ ᎾᏍᏥᏰᎢ ; ᎦᏚᎲᏃ ᎠᏁᎯ ᎧᏁᏍᎦ ᎦᏙᎯ ᎠᏛᏍᎩ ᏄᏬᏚᏒ ᎾᏍᎩᏯ ᏧᏃᏚᎯᏳ ᏂᎦᎵᏍᏗᏍᎨᏍᏗ
ᏕᎤᏙᎥ ᏂᎪᎯᎸ ᎡᎮᏍᏗ; ᏕᎤᏙᎥ ᏅᏙ ᎢᎦ ᎡᎯ ᎧᎸ ᎢᎪᎯᏛ ᎤᏛᏗ ᎨᏎᏍᏗ; ᏴᏫᏃ ᏅᏩᏙᎯᏯᏛ ᏚᎾᏓᏅᏖᏍᏗ ᎾᏍᎩ ᎨᏒ ᏅᏗᎦᎵᏍᏙᏗᏍᎨᏍᏗ; ᏂᎦᏗᏳ ᏧᎾᏓᎳᏅᏛ ᏴᏫ ᎣᏍᏛ gwᏩᏃᎮᏍᎨᏍᏗ.
ᎦᎸᏉᏗ ᎨᏎᏍᏗ ᏱᎰw ᎤᏁᎳᏅᎯ, ᎢᏏᎵ ᎤnᏤᎵᎦ ᎤᏁᎳᏅᎯ, ᎤᏩᏒᎯᏳ ᎤᏍᏆᏂᎪᏗ ᏧᎸᏫᏍᏓᏁᎯ.
ᎠᎴ ᎦᎸᏉᏙᏗ ᎨᏎᏍᏗ ᎦᎸᏉᏗᏳ ᏕᎤᏙᎥ ᏂᎪᎯᎸᎢ; ᎠᎴ ᏂᎬᎾᏛ ᎡᎶᎯ ᏩᎧᎵᎩ ᎾᏍᎩ ᎠᏥᎸᏉᏗᏳ ᎨᏒᎢ.  ᎡᎺᏅ, ᎠᎴ ᎡᎺᏅ.
ᎤᏓᏙᎵᏍᏔᏅ ᏕᏫ ᏤᏏ ᎤᏪᏥ ᏓᎵᏍᏆᏓ
ᏂᎦ ᏕᎤᏚᎸᏗ ᏕᎯᏁᎸ ᏱᎰᏩ ᏂᎯ ᎤᏂᏣᏘ ᏔᏘᏂᏙᎯ!
ᎠᏆᏓᏅᏙ ᎤᏣᏘ ᎤᏚᎵᎭ ᎠᎴ ᎤᎸᏕᏍᏗᎭ ᏕᎤᏚᎵᏍᎬ ᏓᏓᏁᎸ ᏱᎰᏩ ᏧᏤᎵᎦ; ᎠᎩᎾᏫ ᎠᎴ ᎠᎩᏇᏓᎸ ᎠᏁᎷᎲᏍᎦ ᎤᎾᏚᎵᏍᎬ ᎬᏂᏛ ᎤᏁᎳᏅᎯ.
ᎥᎥ, ᏥᏍᏆᏯ ᎤᏩᏛᎲ ᎤᏁᎳᏗᏍᏗᏱ, ᎠᎴ ᎠᎪᏍᏓᏯ ᎤᏁᏍᏓᏠᏗᏱ ᏀᎾ ᏧᏅᏗᏱ, ᎾᏍᎩ ᏂᎯ ᏗᏣᏤᎵ ᎠᏥᎸ ᎨᎳᏍᏗᏱ, ᏱᎰᏩ ᎤᏂᏣᏘ ᏔᏘᏂᏙᎯ, ᎠᏆᏤᎵ ᏣᎬᏫᏳᎯ, ᎠᎴ ᎠᏆᏤᎵ ᎤᏁᎳᏅᎯ.
ᎣᏏᏳ ᎢᏳᎾᎵᏍᏓᏁᏗ ᎾᏍᎩ ᏣᏤᎵ ᎠᏓᏁᎸ ᏗᏂᏁᎳ; ᏂᎪᎯᎸ ᎨᏣᎸᏉᏗᏍᎨᏍᏗ.
ᎣᏏᏳ ᎢᏳᎵᏍᏓᏁᏗ ᎠᏍᎦᏯ ᎾᏍᎩ ᏂᎯ ᎯᏯᎵᏂᎪᎯᏍᏗᏍᎩ; ᎾᏍᎩ ᎤᎾᏫᏱ ᏚᏍᏆᏂᎪᏗ ᏕᎦᏅᏅᎢ.
ᎾᏍᎩ ᎨᏆ ᎤᎨᏓᎵᏴ ᎠᏂᎶᏍᎬ ᎠᎹ ᎠᏢᏗᏱ ᎾᏅᏁᎭ; ᎠᎴ ᎾᏍᏉ ᎠᎦᏍᎬ ᎠᎧᎵᎭ ᏛᏓᎸᎢ.
ᎠᎾᎢᏒ ᎧᏁᏉᏥ ᏚᎾᎵᏂᎪᏍᎬᎢ; ᏌᏯᏂ ᏩᏂᎷᎦ ᎤᏁᎳᏅᎯ ᎤᏬᎸ ᎢᎬᏱᏗᏢ.
ᏱᎰᏩ ᏣᏁᎳᏅᎯ ᎤᏂᏣᏘ ᏔᏘᏂᏙᎯ, ᎭᏛᎬᎦ ᎦᏓᏙᎵᏍᏗᏍᎬᎢ; ᎭᏛᏓᏍᏓ ᏣᏁᎳᏅᎯ ᏤᎦᏈ ᎤᏤᎵᎦ.
ᏣᏁᎳᏅᎯ, ᏔᎦᏅᎦ ᎣᎦᎬᏑᎶᏙᏗ, ᎠᎴ ᏔᎦᏅᎦ ᎤᎧᏛ ᏣᏤᎵ ᎦᎶᏁᏛ.
ᏌᏉᏰᏃ ᎢᎦ ᏣᏤᎵ ᏓᏓᏁᎸ ᎠᏴᏍᏗᏱ ᎤᏟ ᏃᎯ ᎡᏍᎦᏉ ᏌᏉ ᎢᏯᎦᏴᎵ [ᎢᎦ]. ᎤᏟ ᏱᏥᏰᎸᎾ ᎦᎶᎯᏍᏗᏱ ᏥᎦᏘᏯ ᎢᏳᎵᏍᏙᏗᏱ ᎠᏆᏁᎳᏅᎯ ᎤᏤᎵ ᎠᏓᏁᎸᎢ, ᎠᏃ ᎤᏲ ᏗᎦᎸᏫᏍᏓᏁᏗ ᏕᎦᎵᏦᏛ ᎠᏆᏕᏗᏱ.
ᏱᎰᏩᏰᏃ ᎤᏁᎳᏅᎯ ᏅᏙ ᎢᎦ ᎡᎯ, ᎠᎴ ᎠᎬᏑᎶᏗ, ᏱᎰᏩ ᏛᎵᏍᎪᎸᏔᏂ ᎤᏓᏙᎵᏍᏗ ᎨᏒ ᎠᎴ ᎦᎸᏉᏗᏳ ᎨᏒᎢ; Ꮭ ᎪᎱᏍᏗ ᎣᏍᏛ ᎨᏒ ᏧᎨᏳᏙᏗ ᏱᎩ ᏚᏳᎪᏛ ᎠᏁᏙᎯ.
ᏱᎰᏩ ᎤᏂᏣᏘ ᏔᏘᏂᏙᎯ, ᎣᏏᏳ ᎢᏳᎵᏍᏓᏁᏗ ᎾᏍᎩ ᏂᎯ ᏣᎵᏍᎦᏍᏙᏗᏍᎩ.
ᏣᎬᏫᏳᎯ ᏂᎯ ᎣᎦᏁᎳᏗᏍᏗᏱ ᎨᏒᎩ ᏂᎪᎯᎸ ᏴᏫ ᎤᎾᏓᏁᏟᏴᏒᏒᎢ.
ᎠᏏ ᏙᏓᎸ ᏂᏓᏙᏢᎬᎾ ᎨᏎᎢ, ᎠᎴ ᎠᏏᏉ ᏂᏓᏙᏢᏍᎬᎾ ᎨᏎ ᎦᏙᎯ ᎠᎴ ᎡᎳᏂᎬᎢ, ᎠᎴ ᏅᏧᏓᎴᏅᎲᎾ ᎠᎴ ᎾᎵᏍᏆᏗᏍᎬᎾ ᏂᎯ ᏣᏁᎳᏅᎯ.
ᎠᏲᎱᎯᏍᏗ ᎨᏒ ᎢᏗᏢ ᏫᎩᎦᏘ ᏴᏫ, ᎠᎴ ᎯᎠ ᏂᏪᎭ, ᏥᏣᏨᎾ ᏂᎯ ᏴᏫ ᏧᏁᏥ.
ᏂᎯᏰᏃ ᏕᎯᎧᏅ ᏌᏉ ᎢᏯᎦᏴᎵ ᎢᏧᏕᏘᏴᏛ ᎤᏒᎯᏉ ᎾᏍᎩᏯ ᎿᏉ ᎦᎶᎯ, ᎠᎴ ᏌᏉ ᎢᏯᏯᏫᏍᏗ ᏒᏃᏱ ᎾᏍᎩᏯᎢ.
ᏕᎭᏘᏁᎦ ᎾᏍᎩᏯ ᎦᏃᎱᎩᏍᎬ ᏧᏂᏄᎲᏍᏗᏍᎩ; ᎦᎸᏗᏉ ᎨᏒ ᏓᎾᏤᎸ; ᏑᎾᎴ ᎧᏁᏍᎦ ᏣᏛᏍᎪ ᏓᎾᏤᎸ
ᏑᎾᎴ ᎠᏥᎸᏍᎪ ᎠᎴ ᎠᏛᏍᎪᎢ; ᎤᏒᎯᏰᏱ ᎠᏂᏍᎫᏕᏍᎪ ᎠᎴ ᎢᎧᎾᏍᎬᎪᎢ.
ᏣᎾᎸᏒᏰᏃ ᎣᎩᏒᎲᏍᎦ, ᎠᎴ ᏣᏔᎳᏬᏍᎬ ᎣᎦᏕᏯᏙᏗᎭ.
ᏣᎧᏛ ᎢᎬᏱᏗᏢ ᏂᏕᏨᏁᎸ ᎣᎩᏍᎦᏅᏨᎢ, ᎠᎴ ᎤᏕᎵᏛ ᎣᎩᏍᎦᏅᏨ ᏣᎧᏛ ᏚᎸᏌᏛ ᎢᎬᏱᏗᏢ ᏂᏕᏨᏁᎸ.
ᏣᏔᎳᏬᎯᏍᏗᏰᏃ ᎨᏒ ᏅᏗᎦᎵᏍᏙᏗ ᏙᎩᎩᏨᏂᏒ ᏕᎦᎶᏐᎲᏍᎪᎢ; ᏙᎦᏕᏘᏱᎶᏍᎬᏃ ᏕᎦᎶᏍᎦ ᎾᏍᎩᏯ ᎠᏓᏅᏖᏗ ᏥᎦᎶᏍᎪᎢ
ᎦᎵᏆᏍᎪᎯ ᏧᏕᏘᏴᏛ ᎠᏎᎸᎯ ᎣᎦᎴᏂᏓᏍᏗᏱ; ᏙᎦᎵᏂᎬᎬᏃ ᏱᏅᏗᎦᎵᏍᏙᏗ ᏁᎳᏍᎪᎯ ᏧᏕᏘᏴᏛ ᏱᏃᎩᏛ, ᎠᏎ ᎾᏍᎩ ᏙᎦᎵᏂᎩᎬᎬ ᏧᏯᏪᎢᏍᏗ ᎠᎴ ᎤᏕᏯᏙᏗ ᎨᏐᎢ; ᏞᎩᏳᏰᏃ ᎠᎵᏍᏆᏗᏍᎪ ᎠᎴ ᎢᏓᎵᏛᏗᏍᎪᎢ.
ᎦᎪ ᎠᎦᏔᎭ ᏄᎵᏂᎬᎬ ᏣᏔᎳᏬᎯᏍᏗ ᎨᏒᎢ? ᎾᏍᎩ ᏂᏣᎾᏰᎯᏍᏛ ᎾᏍᎩᏯ ᏄᏍᏗ ᏣᏔᎳᏬᎯᏍᏗ ᎨᏒᎢ.
ᏍᎩᏰᏲᎲᎦ ᏦᎦᏎᏍᏗᏱ ᏙᎩᎩᏨᏁᎬ ᎾᏍᎩ ᏗᎦᏔᎿᎢ ᎢᏧᎵᏍᏙᏗᏱ ᏦᎩᎾᏫ.
ᎭᎦᏔᎲᎾ ᏱᎰᏩ, ᎢᎳᎪ ᏅᏓᎪᎯᏥ? ᎠᎴ ᎤᏲ ᎭᏓᏅᏓᏓ ᏘᏂᎥᏏᏓᏍᏗ ᏕᎭᏓᏅᏖᏍᎬᎢ.
ᏣᏓᏙᎵᏍᏗ ᎨᏒ ᏄᎳᏉ ᎣᎩᏛᏓᏁᎯ ᎢᎦᎢ ᏍᎩᎥᏏ; ᎾᏍᎩ ᎣᎦᎵᎮᎵᏍᏗᏱ,; ᎠᎴ ᎣᏍᏛ ᎣᎦᏓᏅᏓᏗᏍᏗᏱ ᏂᎪᎯᎸ ᎣᏣᎴᏂᏙᎲᎢ
ᎣᏍᏛ ᏍᎩᏯᏓᏅᏓᏗᏍᏓ ᎾᏍᎩᏯ ᎢᎪᎯᏛ ᏍᎩᎩᎵᏲᎢᏍᏔᏅᎢ, ᎠᎴ ᎾᏍᎩᏯ ᏂᏚᏕᏘᏴᎲ ᎤᏲ ᎣᎩᎪᎯᏙᎸᎢ.
ᏕᏣᎸᏫᏍᏓᏁᎸ ᏘᏅᏏᏓᏍᏗ ᎬᏂᎨᏒ ᏫᏄᎾᎵᏍᏓᏏ, ᎠᎴ ᎡᏣᎸᏉᏗᏳ ᎨᏒ ᏧᏁᏥ ᎬᏂᎨᏒ ᏫᏄᎾᎵᏍᏓᏏ.
ᎠᎴ ᎤᏬᏚᎯᏳ ᎨᏒ ᎤᏁᎳᏅᎯ ᎤᏤᎵ ᏫᏙᎩᎧᎿᏩᏗᏓ; ᎠᎴ ᏍᎩᏍᏓᏱᏗᏏ ᏦᎪᏰᏂ ᏙᏨᏗᏍᎬ ᏙᎩᎸᏫᏍᏓᏁᎲᎢ; ᎥᎥ, ᏦᎪᏰᏂ ᏙᏨᏗᏍᎬ ᏙᎩᎸᏫᏍᏓᏁᎲ ᎯᏌᏓᏱᏛ ᎾᏍᎩ.
ᎢᏥᏃᏴᎵᏍᏓ ᏤᏥᏃᎩᏍᏓ ᏱᎰᏩ ᏂᎬᎾᏛ ᎡᎶᎢ ᎢᏤᎯ.
ᏤᏥᎦᎿᏩᏚᎦ ᏱᎰᏩ ᎣᏍᏛ ᎠᏓᏅᏓᏗᏍᏗ ᎨᏒ ᎢᏨᏓ; ᎢᏥᎷᎩ ᎤᏬᎸ ᎢᎬᏱᏗᏢ ᎢᏣᎵᎮᎵᎬ ᏕᏥᏃᎩᏍᎨᏍᏗ.
ᎢᏥᎦᏔᎮᏍᏗ ᏂᎯ ᎾᏍᎩ ᏱᎰᏩ ᎤᏁᎳᏅᎯ ᎨᏒᎢ; ᎾᏍᎩ ᎢᎪᏢᏁᎢ, ᎥᏝᏃ ᎢᎬᏒ ᏱᎦᏓᏙᏢᏁᎢ; ᎾᏍᎩ ᏧᏤᎵ ᏴᏫ ᎠᏴ, ᎠᎴ ᎤᏂᏃᏕᎾ ᎤᏤl ᎦᏄᎸᏒ ᎢᏓᎵᏍᏓᏴᏗᏍᎩ.
ᎦᎶᎯᏍᏗᏱ ᎤᏬᎸ ᎢᏥᏴᎭ ᎢᏣᎵᎮᎵᎬᎢ; ᎢᏥᏴᎭ ᎾᏍᎩ ᎤᏤᎵ ᏗᎦᎳᏫᎢᏍᏗᏱ ᎢᏥᎸᏉᏗᏍᎬᎢ; ᎡᏣᎵᎮᎵᏥ ᎾᏍᎩ, ᎠᎴ ᎦᎸᏉᏗᏳ ᏂᏨᎦ ᎾᏍᎩ ᏕᎤᏙᎥᎢ.
ᎤᏓᏅᏘᏳᏰᏃ ᏱᎰᏩ; ᎾᎵᏍᏆᏗᏍᎬᎾ ᎤᏓᏙᎵᏣᏘᏳ ᎨᏒᎢ; ᎠᎴ ᎾᏍᎩ ᎤᏙᎯᏳᎯ ᎤᏁᎢᏍᏗᏱ ᎤᎵᏍᏆᏗᏍᏗ ᏂᎨᏒᎾ ᏂᎪᎯᎸ ᏴᏫ ᎠᎾᏓᏁᏟᏴᏏᏒᎢ.
ᎠᏆᏓᏅᏙ ᏱᎰᏩ ᎯᎸᏉᏓ; ᎠᎴ ᏂᎦqᏛ ᎭᏫᏂ ᎠᎩᏯᎥ ᎯᎸᏉᏓ ᏱᎰᏩ
ᎠᏆᏓᏅᏙ ᏱᎰᏩ ᎯᎸᏉᏓ; ᎠᎴ ᏞᏍᏗ ᏨᎨᏫᏒᎩ ᏂᎦᎥ ᎣᏍᏛ ᏂᏣᏛᏁᎸᎢ.
ᎾᏍᎩ ᏣᏙᎵᎩ ᏥᎩ ᏄᏓᎴᏒ ᏣᏍᎦᏅᏥᏙᎸᎢ; ᎾᏍᎩ ᏣᏅᏫᏍᎩ ᏧᏓᎴᏅᏛ ᏣᏢᏥᏰᏍᎬᎢ.
ᎾᏍᎩ ᎲᏅᎢ ᎫᏓᎴᏍᎩ ᎠᏲᎱᎯᏍᏗ ᎨᏒᎢ; ᎾᏍᎩ ᏣᏁᎯ ᎤᏣᏘ ᎤᏓᏅᏘᏳ ᎨᏒᎢ, ᎠᎴ ᎤᏣᏘ ᎤᏓᏙᎵᏣᏘᏳ ᎨᏒᎢ;
ᎾᏍᎩ ᏣᏛᏁᎯ ᎣᏍᏛ ᏣᏁᎲᎢ ᏣᏛᏐᏅᎯ ᎨᏒᎢ; ᎾᏍᎩᏃ ᎯᏫᏅ ᏔᎵᏁ ᏂᎭᎵᏍᏗᎭ ᎠᏬᎭᎵ ᎾᏍᎩᏯᎢ.
ᏱᎰᏩ ᏚyᎪᏛ ᏂᏓᏛᏁᎭ ᎠᎴ ᏕᎫᎪᏓᏁᎭ ᏂᎦᏛ ᎠᏍᏓy ᎢᎨᎬᎾᏕᎩ.
ᏚᏅᏅ ᎬᏂᎨᏒ ᏄᏩᏁᎴ ᎼᏏ, ᎠᎴ dᎸᏫᏍᏓᏁᎲ ᎬᏂᎨᏒ ᏂᏚᏩᏁᎴ ᎢᏏᎵ ᏧᏪᏥ.
ᏱᎰᏩ ᎤᏓᏅᏘᏳ ᎠᎴ ᎤᏣᏘ ᎤᏓᏙᎵᏣᏘᏳ, ᎤᏍᎦᏃᎵᏳ ᎤᏔᎳᏬᎯᏍᏗᏱ, ᎠᎴ ᎤᏣᏔᏅᎯ ᎤᏓᏅᏘᏳ.
ᎥᏝ ᏂᎪᎯᎸ ᏱᏓᏍᎦᎨᏍᏗ, ᎥᏝ ᎠᎴ ᏂᎪᎯᎸ ᏳᎿᎸᏎᏍᏗ.
ᎥᏝ ᎾᏍᎩᏯ ᎢᎩᏍᎦᏅᏨ ᏱᎩᏍᏛᏗᏍᏔᏅ, ᎥᏝ ᎠᎴ ᎾᏍᎩᏯ ᎢᎩᏍᎦᏅᏨ ᏱᎦᎫᏴᎡᎸ.
ᎦᎸᎶᏰᏃ ᎡᎶᎯ ᎢᏅᎯᏳ ᎦᎸᎳᏗᏢ ᏥᎩ, ᎾᏍᎩᏯ ᎡᏉᎯᏳ ᎤᏓᏙᎵᏍᏗ ᎨᏒ ᏧᏪᏙᎵᏍᏗᏱ ᎬᏩᎾᏰᏍᎩ.
ᎾᏍᎩ ᎢᏅᎯᏳ ᏥᏂᏕᎤᏓᎳ ᏅᏙ ᏗᎧᎸᎬ ᎠᎴ ᏅᏙ ᏭᏕᎵᎬᎢ, ᎾᏍᎩᏯ ᎢᏅᎯᏳ ᏕᎩᎲᎸ ᎢᎩᏍᎦᏅᏥᏙᎸᎢ.
ᎠᎦᏴᎵᎨ ᏥᏕᎦᏙᎵᎪ ᏧᏪᏥ ᎾᏍᎩᏯ ᏱᎰᏩ ᏕᎦᏙᎵᎪ ᎬᏩᎾᏰᏍᎩ.
ᎠᎦᏔᎭᏰᏃ ᏂᎦᏍᏛᎢ; ᎠᏅᏓᏗᏍᎪ ᎦᏓᏉ ᎨᏒ ᎠᏴ.
ᏴᏫᏍᎩᏂ ᎠᏂ ᎤᎴᏂᏓᏍᏗ ᎨᏒ ᎧᏁᏍᎦᏉ ᏓᏤᎸ; ᎤᏥᎸᏒ ᏠᎨᏏ ᎡᎯ ᎾᏍᎩᏯ ᎠᏥᎸᏍᎪᎢ;
ᎤᏃᎸᏓᏰᏃ ᎤᏃᎴ ᎿᏉ ᎠlᏛᏗᏍᎪᎢ; ᏀᎾᏃ ᎤᏛᏒ ᎤᏝ ᏔᎵᏁ ᎤᎦᏙᎥᎯᏍᏗ ᏱᎨᏎᏍᏗ.
ᏱᎰᏩᏍᎩᏂ ᎤᏓᏙᎵᏣᏘᏳ ᎨᏒ ᏅᏧᏓᎴᏅᎲᎾ ᎠᎴ ᏫᎾᏍᏛᎾ ᏧᏪᏙᎵᏍᏗᏱ ᎬᏩᎾᏰᏍᎩ, ᎣᏍᏛᏃ ᎢtᏍᏛᏁᏗ ᏗᏂᏲᎵ ᏧᏁᏥᏛᎯ,
ᎾᏍᎩ ᎠᏂᏍᏆᎪᏗᏍᎩ ᎤᏤᎵ ᎧᏃᎮᏛ ᏓᏠᎯᏍᏛᎢ, ᎠᎴ ᎾᏍᎩ ᎠᎾᏅᏓᏗᏍᎩ ᎤᏤᎵ ᏗᎧᎿᏩᏛᏍᏗ ᎾᏍᎩ ᎢᏳᎾᏛᏁᏗᏱ.
ᏱᎰᏩ ᎤᏪᏍᎩᎳᏛ ᎤᏪᏗᏱ ᎦᎸᎶᎢ; ᎤᎬᏫᏳᎯᏃ ᎨᏒ ᏂᎬᎾᏛ ᎤᎬᏫᏳᏌᏕᎩ.
ᎡᏥᎸᏉᏓ ᏱᎰᏩ, ᏂᎯ ᎦᎸᎳᏗ ᎡᏥᏅᏏᏓᏍᏗ ᎾᏍᎩ ᏧᏤᎵᎦ, ᎢᏣᏓᎪᎾᏛᏗ ᏗᏣᎵᏂᎩᏛ, ᏗᏥᎧᎿᏩᏕᎩ, ᎢᏣᏛᏓᏍᏗᏍᎩ ᎧᏁᎬ ᎤᏤᎵ ᎧᏃᎮᏛ.
ᎡᏥᎸᏉᏓ ᏱᎰᏩ ᏂᎦᏗᏳ ᏂᎯ ᏧᏤᎵ ᎢᏥᏣᏘ; ᏂᎯ ᎡᏥᏅᏏᏓᏍᏗ, ᎾᏍᎩ ᎣᏍᏛ ᎤᏰᎸᏗ ᏗᏥᎸᏫᏍᏓᏁᎯ.
ᎡᏥᎸᏉᏓ ᏱᎰᏩ ᏂᎦᏗᏳ ᎤᏬᏢᏅᏅᎯ ᏂᎬᎾᏛ ᏀᎾ ᎤᎬᏫᏳᎯ ᎨᏒᎢ; ᎯᎸᏉᏓ ᏱᎰᏩ ᎠqᎠᏓᏅᏙ.
ᏥᎨᏳᎠ ᏱᎰᏩ, ᏅᏗᎦᎵᏍᏙᏗᎭ ᎠᏆᏛᎦᏁᎸ ᏥᏁᎬ ᎦᏓᏙᎵᏍᏗᏍᎬᎢ.
ᎾᏍᎩ ᏣᏆᏛᏓᏍᏓᏁᎸ ᎾᏍᎩ ᎢᏳᏍᏗ ᏥᏯᏓᏙᎵᏍᏓᏁᎮᏍᏗ ᏂᎪᎯᎸ ᎨᎥᎢ.
ᎤᏲ ᎠᏰᎸᏗ ᎠᏲᎱᎯᏍᏗ ᎾᏍᎩᏯ ᏓᏆᏚᏫᏍᏔᏅᎩ, ᎠᎴ ᎡᎯᏍᏗ ᎠᏓᏅᏓᏗᏍᏗ ᏨᏍᎩᏃ ᎡᎯ ᎠᎩᎷᏤᎸᎩ; ᎠᎩᏩᏛᎲᎩ ᎤᏕᏯᏙᏗ ᎠᎴ ᎤᏲ ᎠᏰᎸᏗ ᎨᏒᎢ.
ᎿᏉᏃ ᎥᏥᏯᏓᏙᎵᏍᏓᏁᎸᎩ ᎥᏥᏯᏅᎲᎩ ᎦᏛᎣ ᏱᎰᏩ; ᏱᎰᏩ, ᎤᏲᏍᏛᏉ ᎱᏓᎳᎩ ᎠᏆᏓᏅᏙ.
ᏱᎰᏩ ᎤᏓᏙᎵᏣᏔ ᎠᎴ ᎤᏓᏅᏘ; ᎥᎥ, ᎤᏁᎳᏅᎯ ᎢᎦᏤᎵ ᎤᏓᏙᎵᏣᏘᏳ.
ᏱᎰᏩ ᏓᏍᏆᏂᎪᏗᎭ ᎤᎾᏠᎾᏍᏗ ᏂᎨᏒᎾ; ᎤᏲ ᎾᏆᏛᎿᏕᎬᎩ, ᎾᏍᎩᏃ ᎠᎩᏍᏕᎸᎲᎩ.
ᏣᏣᏪᏐᎸᏍᏙᏗᏱ ᏫᎯᎶᎯ ᎠᏆᏓᏅᏙᎩ; ᏱᎰᏩᏰᏃ ᎣᏍᏛ ᏂᏣᏛᏁᎸ.
ᏂᎯᏰᏃ ᏍᏊᏓᎳᎡᎸᎩ ᎠᏆᏓᏅᏙ ᎠᏲᎱᎯᏍᏗ ᎨᏒᎢ, ᏗᏥᎦᏙᎵ ᏗᎦᏌᏬᏍᏗ ᎨᏒᎢ, ᎠᎴ ᏗᏆᎳᏏᏕᏂ ᎦᏅᎢᏍᏗ ᎨᏒᎢ.
ᏓᎨᏙᎵ ᏱᎰᏩ ᎤᎧᏛ ᎢᎬᏱᏗᏢ ᎦᏙᎯ ᏗᏅᏃᏛ ᎠᏁᎲᎢ.
ᎠᏉᎯᏳᏅᎩ, ᎾᏍᎩ ᎢᏳᏍᏗ ᎠᎩᏁᏨᎩ; ᎤᏣᏘ ᏥᎩᎵᏲᎬᎩ.
ᎠᎩᏏᏄᎶᎯᏎᎸᎩ ᎯᎠ ᎾᎩᏪᏒᎩ, ᏂᎦᏗᏳ ᏴᏫ ᎠᏂᏰᎪᎩ.
ᎦᏙ ᏓᏥᏯᎵᏍᎪᎸᏓᏁᎵ ᏱᎰᏩ ᏓᏥᏯᎫᏴᏓᏁᎵ ᎤᏣᏘ ᎣᏍᏛ ᎾᏆᏛᏁᎸᎢ?
ᏓᏥᎩᏏ ᎤᎵᏍᏈᏗ ᎠᎵᏍᏕᎸᏙᏗ, ᎠᎴ ᏓᏥᏯᏓᏙᎵᏍᏓᏁᎵ ᏚᏙᎥ ᏓᏥᏯᏅᎯ ᏱᎰᏩ.
ᏱᎰᏩ, ᏥᏁᏤᎸ ᎢᏯᏆᏛᏁᏗᏱ ᎠᏎ ᏓᎦᎫᏴᎯ ᎠᏂᎦᏔᎲ ᏂᎦᏛ ᏧᏤᎵ ᏴᏫ.
ᏱᎰᏩ ᏙᏗᎧᏅ ᎦᎸᏉᏗᏳ ᏓᏂᏲᎱᏍᎬ ᏧᏤᎵ ᎤᎾᏓᏅᏘ.
ᏱᎰᏩ, ᎤᏙᎯᏳᎯᏯ ᏍᏆᏤᎵ ᏍᎩᏅᏏᏓᏍᏗ; ᏍᏆᏤᎵ ᏍᎩᏅᏏᏓᏍᏗ ᎠᏴ, ᎠᎴ ᎠᎨᏴ ᎯᏅᏏᏓᏍᏗ ᎤᏪᏥ; ᏂᎯ ᏕᏣᎸᏒᎭ ᏓᏆᏢᏍᏛᎢ.
ᏓᎬᏯᎵᏍᎪᎥᏓᏁᎵ ᎠᏥᎸ ᎨᎳᏍᏗ ᎬᏯᎵᎡᎵᏤᎲ ᎬᏂᎨᏒ ᎢᎬᏁᎯ, ᎠᎴ ᏱᎰᏩ ᏕᎤᏙᎥ ᏓᏥᏯᏅᎯ ᏓᏥᏯᏓᏙᎵᏍᏓᏁᎵ.
ᏱᎰᏩ ᏥᏁᏤᎸ ᎢᏯᏆᏛᏁᏗᏱ ᎠᏎ ᏓᎦᎫᏴᎯ ᎠᏂᎦᏔᎲ ᏂᎦᏛ ᏧᏤᎵ ᏴᏫ;
ᏱᎰᏩ ᎤᏤl ᎠᏓᏁᎸ ᏚᏜᏅᏛᎢ, ᎠᏰᎵ ᏂgᎯ ᎨᏒ, ᏥᎷᏏᎵᎻ.  ᎡᏥᎸᏉᏓ ᏱᎰᏩ.
ᎡᏥᎸᏉᏓ ᏱᎰᏩ, ᏂᏥᎥ ᏗᏣᏓᎴᏅᏛ; ᎡᏥᎸᏉᏓ ᏂᏥᎥ ᏴᏫ
ᎤᏓᏅᏘᏳᏰᏃ ᎨᏒ ᎤᏣᏘ ᎡᏉᎯᏳ ᎢᎩᏙᎵᏍᏗᏱ; ᎠᎴ ᎤᏙᎯᏳᎯ ᏱᎰᏩ ᎤᏁᎢᏍᏗᏱ ᎤᎵᏍᏆᏗᏍᏗᏱ ᎤᎵᏍᏆᏗᏍᏗ ᏂᎨᏒᎾ.  ᎡᏥᎸᏉᏓ ᏱᎰᏩ.
ᎦᏚᏏ ᏫᏗᎦᎦᏂᎭ, ᎭᎾ ᏗᏓᎴᎲᏯᎦ ᎠᎩ ᏍᏕᎵᏍᎩ.
ᏱᎰᏩᏱ ᏗᏓᎴᎲᏍᏕ ᎠᎩ ᏍᏕᎵᏍᎩ, ᎦᎸᎶ ᎠᎴ ᏒᎶᎯ ᏧᏬᏢᏅᎯ.
ᏱᎰᏩ ᎥᏞ ᎤᏁᎳᎩ ᏴᎦᏰᎳ ᏣᎳᏏᏕᏂ ᎠᏪᏍᏗᏱ ᎯᎠᏣ ᏍᏉᏂᎪᏗ ᎥᏞ ᎦᎸᏍᎪ ᏱᎩ
ᎬᏂᏳᏉ ᎾᏍᎩ ᎤᏍᏉᏂᎪᏗ ᎢᏏᎵᏱ, ᎥᏞ ᎦᎸᏍᎩ ᎠᏚ ᏱᎦᎵ
ᏱᎰᏩ  ᏣᏍᏉᏂᎪᏗᏍᎩ, ᏱᎰᏣᏰᏃ tᏍᏙᏩᏗᏍᏓᏁᎯ ᏦᏰᏂ ᎯᎦᏘᏏ,
ᏅᏙ ᎢᎦ ᎡᎯᎥᏝ ᎪᎱᏍᏗ ᏴᎦᏨᎦ ᎢᎦ  ᎨᏒ, ᎠᎦ ᏅᏙ ᏒᏃᏱ ᎡᎯ
ᏱᎰᏩ ᏣᏍᏉᏂᎪᏗ ᏂᎦᎢ ᎤᏲ ᎨᏒ ᎠᎴ ᎤᏍᏆᏂᎪᏗ ᏣᏓᏅᏙ
ᏱᎰᏩ ᏣᏍᏉᏂᎪᏗ ᎯᏄᎪᎬᎢ ᎠᎴ ᎯᏴᎵ ᎢᎲ  ᎪᎯᎨᏒ ᎠᏓᎴᏂᏍᎩ ᎠᎦ ᏂᎪᎯᎸ ᎠᎴ ᏂᎪᎯᎸᎢ
ᎣᏏᏳ ᎠᎩᏰᎸᏅᎩ ᎾᎯᏳ ᎯᎠ ᏂᎬᎩᏪᏎᎸ, Ꭷ, ᎢᏕᎾ ᏱᎰᏩ ᎤᏤᎵ ᏗᏓᏁᎸᎢ.
ᏦᎦᎳᏏᏕᏂ ᏫᏗᎦᏙᎨᏍᏗ ᎭᏫᏂᏗᏢ ᎦᎶᎯᏍᏗᏱ ᏗᏣᏤᎵ, ᏥᎷᏏᎵᎻ.
ᏥᎷᏏᎵᎻ ᎦᏚᎲ ᎤᎵᏂᎩᏛ ᏥᏂᎬᏃ ᎾᏍᎩᏯ ᏂᎬᏅ ᎠᏁᏍᎨᎲᎢ.
ᎾᎿ ᎠᏁᎪ ᎠᏂᎿᎷᏍᎪ ᏓᏂᎳᏍᏓᎸᎢ, ᏓᏂᎳᏍᏓᎸ ᏱᎰᏩ ᏧᏤᎵᎦ, ᎠᎾᏛᏓᏍᏔᏁᎪ ᎧᏃᎮᏛ ᎢᏏᎵ ᎤᎾᏤ
ᎾᎿᏰᏃ ᏕᎦᏍᎩᎳ ᏗᎫᏙᏙᏗᏱ, ᏕᏫ ᏨᎤᏁᏢᏔᏅᏛ ᎨᏒ ᏧᎾᏤᎵ ᏕᎦᏍᎩᎸᎢ.
ᎢᏣᏓᏙᎵᏍᏓ ᎢᏥᏔᏲᎭ ᏅᏩᏙᎯᏯᏛ ᎨᏒ ᏧᎧᎿᏩᏗᏓᏍᏗᏱ ᏥᎷᏏᎵᎢᎢ; ᎣᏍᏛ ᎢᏳᎾᎵᏍᏓᏁᏗ ᎨᏎᏍᏗ Ꮎ
ᏅᏩᏙᎯᏯᏛ ᎠᏯᎡᏍᏗ ᎭᏫᏂᏗᏢ ᏣᏐᏴᎢ, ᎠᎴ ᎧᏁᏉᎨᏍᏗ ᎣᏍᏛ ᎨᏒ ᏧᏬᏚᎯ ᏓᏓᏁᎸ ᏗᏣᏤᎵᎦ.
ᎣᏣᎵᏅᏟ ᎠᎴ ᏗᏆᎵᎢ ᎨᏒ ᏅᏗᎦᎵᏍᏙᏗᎭ, ᏅᏩᏙᎯᏯᏛ ᎨᏒ ᏣᏯᎡᏍᏗ ᏂᎯ,; ᏕᎦᏛᏂ.
ᏱᎰᏩ ᎣᎦᏁᎳᏅᎯ ᎤᏤᎵ ᎠᏓᏁᎸ ᏅᏗᎦᎵᏍᏙᏗᎭ ᎣᏍᏛ ᎢᏣᎵᏍᏓᏁᏗ ᎨᏒ ᏛᎩᏲᎵ.
ᎬᏂᏳᏉ ᏂᎦᎥ ᎣᏏᏳ ᎠᎴ ᎣᏍᏛ ᎠᏓᏅᏓᏗᏍᏗ ᎨᏐ ᏗᎾᏓᏅᏟ ᏌᏉ ᏥᎮᏅᏃ ᎠᏂᎲᎢ.
ᎾᏍᎩᏯᏉ ᎤᏣᏘ ᏧᎬᏣᎶᏗ ᎠᏧᎮᎸᏒ ᏥᏚᏍᏚᏍᏟᏙᎢ, ᎾᏍᎩ ᎡᎳᏂ ᎠᎭᎮᎸᏒᎢ ᎠᎴ ᏅᎮᎧᎩᎯ ᎢᏴᏛ ᏥᏚᏣᏍᏉᎴᎢ;
ᎾᏏᎩᏯ ᎲᏰᏂ ᏅᏌᎯᎸ ᏧᎯᏌᏔᏁᎢ, (ᎠᎴ) ᎾᏍᎩᏯ ᏌᏯᏂ ᏙᏓᎸ ᏥᏚᎯᏌᏔᏁᎢ: Ꮎ Ꮏ ᏰᏃ ᏱᎰᏩ ᎣᏍᏛ ᎤᏁᏙᎢ, ᎾᏍᎩ ᎠᎵᏯᏆᏘᏍᎩ ᏂᎨᏒᎾ ᎬᏂᏛ.
ᏓᏓᎶᏂ ᎡᏉᏂ ᏚᏪᏴ ᏀᎾ ᎣᎦᏅᏅᎩ; ᎥᎥ, ᏙᎦᏠᏱᎸᎩ ᏌᏯᏂ ᎣᎦᏅᏓᏓ.
ᏦᎩᏃᎩᏍᏙᏗ ᏙᎦᏙᏌᏓᏛᎩ ᏧᎦᎾᏍᏓᏦᎵ ᏕᏡᎬᎢ ᏀᎾ ᎠᏰᎵ ᎨᏒᎢ.
ᎪᎦᏘᎾᏫᏛᏛᏰᏃ ᎭᎿ ᎥᎪᎩᏔᏲᏎᎸ ᏦᎩᏃᎩᏍᏗᏱ; ᎠᎴ ᎾᏍᎩ ᎪᎩᎩᎵᏲᎢᏍᏔᏅᎯ ᎤᏙᎵᏍᏙᏍᏛ ᎣᎦᏛᎠnᏓᏗᏍᏗᏱ ᎥᎪᎩᏔᏲᏎᎲᎩ, [ᎯᎠ ᏅᎪᎩᏪᏎᎲᎩ,] ᏗᏍᎩᏃᎩᏏ ᏌᏯᏂ ᏧᏤᎵ ᏗᎧᏃᎩᏍᏗ.
ᎦᏙ ᏱᎦᎵᏍᏙᏓ ᏱᏙᏥᏃᎩ ᏱᎰᏩ ᏧᏤᎵ ᏗᎧᏃᎩᏍᏗ ᏅᏩᎾᏓᎴ ᎤᎾᏤᎵᎪᎯ?
ᎢᏳᏃ ᏂᎯ ᏥᎷᏏᎵᎻ ᎢᎬᏴᎨᏫᏒᎭ, ᏥᎦᏘᏏ ᎠᏉᏰᏂ ᏭᏩᎨᏩ ᎠᏏᎾᏌᏅᎢ.
ᏥᏃᎪᎢ ᏫᎦᏯᎸᎩ ᏥᎣᎵ, ᎢᏳᏃ ᏂᎯ ᏂᎬᏯᏅᏓᏛᎾ ᎢᎨᏎᏍᏗ-- ᎢᏳᏃ ᏥᎷᏏᎵᎻ ᎤᏟ ᏂᏥᎸᏉᏔᏅᎾ ᎢᎨᏎᏍᏗ ᎡᏍᎦᏉ ᏄᎬᏫᏳᏒ ᎤᎵᎮᎵᏍᏗ ᎠᏆᏓnᏓᏗᏍᏗᏍᎩ.
ᏱᎰᏩ ᎩᏯᏅᏓᏓ ᎢᏓᎻ ᏧᏪᏥ ᏥᎷᏏᎵᎻ ᎤᏤᎵ ᎢᎦ ᎯᎠ ᏥᏄᏂᏪᏎᎢ, ᎢᏥᏲᏍᏓ, ᎢᏥᏲᏍᏓ ᎦᎫᏍᏓᎥ ᏩᏍᏗ.
ᏂᎯ ᏓᏓᎶᏂ ᎤᏪᏥ ᎯᎨᏴ ᏂᎯ ᎡᏣᏛᏙᏗ ᏥᎩ; ᎣᏏᏳ ᎢᏳᎵᏍᏓᏁᏗ ᎨᏎᏍᏗ ᏣᎫᏴᎡᎯ ᎾᏍᎩᏯ ᏂᎯ ᏂᏍᎩᏴᏁᎸᎢ.
ᎣᏏᏳ ᎢᏳᎵᏍᏓᏁᏗ ᎾᏍᎩ Ꮎ ᏗᎦᏁᏍᎩ ᏧᎾᏍᏗ ᏗᏤᏥ ᎠᎴ ᏗᎦᎸᏛᏂᏍᏗᏍᎩ ᏅᏲᎯ.
ᏱᎰᏩ, ᏂᎯ ᏍᎩᎪᎵᏰᎥᎯ, ᎠᎴ ᏍᎩᎦᏙᎥᏒᎯ.
ᏂᎯ ᎯᎦᏔᎭ ᏥᎥᏍᎬᎢ, ᎠᎴ ᏕᎦᎴᎥᏍᎬᎢ; ᎢᏅᎯᏳ ᏔᏙᎴᎰᏍᎪ ᏄᏍᏛ ᎦᏓᏅᏖᏍᎬᎢ.
ᎯᏌᏰᎶᎪ ᎠᏇᏓᏍᏗᏱ ᎠᎴ ᎦᏂᏏᎲᏍᎬᎢ, ᎠᎴ ᎯᎦᏔᎯᏳ ᏂᎦᎥ ᏓᎩᏅᏅᎢ,
ᎥᏝᏰᏃ ᏌᏉ ᎢᎧᏁᏨᎯ ᏥᏃᎪ ᏯᏓᎴᎲᏍᎪᎢ, ᎠᏎ ᎬᏂᏳᏉ, ᏱᎰᏩ, ᎯᎦᏔᎭ ᎾᏍᎩ ᏂᎦᏗᏳ.
ᏂᎯ ᏍᏆᎵᏍᏚᏔᏅ ᎣᏂᏗᏢ ᎠᎴ ᎢᎬᏱᏗᏢ, ᎠᎴ ᎢᏍᏆᏏᏔᏛ.
ᎾᏍᎩ ᎯᎠ ᏥᏄᏍᏗ ᎠᎦᏙᎥᎯᏍᏗ ᎨᏒ ᎠᎩᎶᏒᏍᏓᏁᎭ ᎤᏍᏆᏂᎪᏗᏳ ᎨᏒᎢ; ᎦᎸᎳᏗᏳᏉ, ᎥᏝᏰᎵ ᏫᏴᎦᏥᎷᎩ.
ᎭᏢ ᏮᏓᏥᎶᏏ ᏓᏥᏯᏓᏅᎡᎵ ᏣᏓᏅᏙ? ᎭᏢᎨ ᏮᏓᏥᎶᏏ ᏓᏥᏯᎵᏗᎡᎵ ᏣᎧᏛᎢ.
ᎢᏳᏃ ᎦᎸᎳᏗ ᏫᏱᎾᏆᏛᏁᏔᏅ, ᏀᎾ ᎮᏙᎭ; ᎢᏳᏃ ᏨᏍᎩᏃ ᎠqᎠᏂᏏᏗᏱ ᏱᎾᏋᏁᎸ, ᎬᏂᏳᏉ ᏀᎾ ᎮᏙᎭ.
ᎢᏳᏃ ᎢᎦ ᏚᎸᏌᏛ ᏍᎩᏍᏓᏩᏕᏅ, ᎠᎺᏉᎯᏃ ᏫᏚᎵᏍᏘᏂᎸ ᏱᏩᏆᏕᏅ,
ᏀᎾ ᎾᏍᏉ ᏦᏰᏂ ᏱᎠᏆᏘᏂᏙᎭ, ᎠᎴ ᎯᎦᏘᏏ ᏦᏰᏂ ᏱᎠᏆᏘᏂᏙᎭ, ᎠᎴ ᎯᎦᏘᏏ ᏦᏰᏂ ᏱᏙᏍᎩᏂᏴᏗ.
ᎢᏳ ᎠᎴ ᎯᎠ ᏱᎾᎩᏪᏒ, ᎠᏎ ᎤᎵᏏᎩ ᏛᏊᏢᏂ; ᎾᏍᏉ ᏒᏃᏱ ᎢᎦᎯᏳ ᏱᎩ ᎨᏙᎲᎢ.
ᎥᎥ, ᎤᎵᏏᎩ ᎥᏝ ᏱᏣᎵᏏᎲᏍᏓᏁᎭ; ᏒᏃᏱᏍᎩᏂ ᏚᎸᏌᏓ ᎾᏍᎩᏯ ᎢᎦ ᏥᏚᎸᏌᏙᎢ; ᎤᎵᏏᎩ ᎠᎴ ᎢᎦᎦᏘ ᎤᏠᏱᏉ ᏗᏣᎧᏃᏗᏱ.
ᏂᎯ ᏦᏢᏅᎯ ᎠᎩᎾᏫ; ᏂᎯ ᏍᏊᏢᏅᎩ ᎡᏥ ᎤᏍᏉᎵᏱ.
ᏓᎬᎸᏉᏔᏂ ᏂᎯ, ᎤᎾᏰᎯᏍᏗᏳᏰᏃ ᎠᎴ ᎤᏍᏆᏂᎪᏗᏳ ᎾᏆᏍᏗ ᎠᏆᏙᏢᏒᎢ; ᎤᏍᏆᏂᎪᏗᏳ ᏗᏣᎸᏫᏍᏓᏁᏗ ᎨᏒᎢ; ᎾᏍᎩ ᏄᏍᏛ ᎣᏏᏳ ᎠgᏔh ᎠᏆᏓᏅᏙ.
ᏥᏰᎸ ᎥᏝ ᏰᏨᎦᎳᏁᎴᎢ, ᏀᎢᏳ ᎤᏕᎵᏒ ᎠᏆᏚᏴᏅ, ᎠᎴ ᎤᏍᏆᏂᎪᏗ ᏅᏋᏁᎸ ᎥᏉᏢᏅ ᎡᎳᏗ ᎨᏒ ᏓᏙᎯ.
ᎯᎪᏩᏘᏍᎨ ᎦᏚᏴᎲᏍᎬᎢ, ᎠᎴ ᏣᏤᎵᎪᎯ ᎪᏪᎵᎯ ᏂᎦᎥ ᎪᏪᎸᎩ, ᎾᏍᎩᏃ ᎠᎵᏰᎢᎵᏒ ᎤᏙᏢᏁᎢ, ᏀᎢᏳ ᎠᏏ ᎪᎱᏍᏗ ᏄᏙᏢᏒᎾ ᎨᏎᎢ.
ᏂᎦᎥ ᎾᏍᏉ ᎦᎸᏉᏗᏳ ᎠᎩᏰᎸᎭ ᏂᎯ ᎭᏓᏅᏖᏍᎬ ᏣᏁᎳᏅᎯ! ᏄᏧᏈᏍᏗ ᏂᎦᎵᏍᏗᎭ ᏂᏓᏛ ᏗᏎᎰᏅᎯ ᎨᏒᎢ!
ᎢᏳᏃ ᏱᏓᏆᏎᎸ ᎤᏟ ᏂᎦᎦ ᎡᏍᎦᏉ ᏃᏳ ᏂᎦᎥᎢ; ᏥᏰᎩᏃ ᎩᎳᎯ ᏂᎯ ᎢᏁᏙᎭ.
ᏣᏁᎳᏅᎯ ᎠᏎ ᏘᎵ ᎠᏍᎦᎾᎢ; ᎾᏍᎩᏃ ᎢᏳᏍᏗ ᏍᎩᏯᏓᏅᏏ ᎢᏥᏍᎦᏯ ᎢᏥᎩᎬᎭᎢ.
ᎨᏣᏁᎢᏍᏗᏍᎬᏰᏃ ᎤᏲ ᎠᏂᏬᏂᎭ, ᎨᏣᏍᎦᎩᏃ ᎠᏎᏉ ᎠᏂᏁᎢᏍᏗᎭ ᏕᏣᏙᎥᎢ.
ᏱᎰᏩ, ᏝᏍᎪ ᏱᎦᏥᏍᎦᎦ ᏂᎯ ᎨᏣᏍᎦᎩ? ᎠᎴ ᏝᏍᎪ ᎤᏲ ᏯᏆᏓᏅᏓᏗᏍᏗᎭ ᎦᏥᏯᏓᏅᏛᏗ ᏗᎨᏣᎦᏘᎴᎩ ᏥᎩ?
ᎤᏣᏔᏅᎯ ᎦᏥᏂᏆᏘᎭ; ᎬᎩᏍᏕᎩ ᎦᏥᏰᎸᎠ.
ᏍᎩᎪᎵᏯ, ᏣᏁᎳᏅᎯ, ᎠᎴ ᎭᏙᎴᎰᎯ ᏄᏍᏛ ᎠᎩᎾᏫ; ᏍᏆᎦᏔ ᎠᎴ ᎭᏙᎴᎰᎢ ᏄᏍᏛ ᎦᏓᏅᏖᏍᎬᎢ;
ᎠᎴ ᎭᎦᏔ ᏥᎪᏃ ᎤᏲ ᎠᏓᏅᏓᏗᏍᏗ ᎦᏅᏅ ᏥᏍᏓᏩᏕᎦ, ᎠᎴ ᏍᏆᏘᏄᎦ ᎬᏂᏛ ᎦᏅᏅᎢ.
ᏄᏍᏛ ᎤᎪᎲ ᎢᏌᏯ, ᎡᎼᏏ ᎤᏪᏥ, ᎾᏍᎩ ᎤᎪᎲ ᎢᏳᎵᏍᏙᏗᏱ, ᎠᎴ ᏥᎷᏏᎵᎻ, ᎾᎯᏳ ᎣᏌᏯ, ᏦᏓᎻ, ᎡᎭᏏ ᎮᏏᎦᏯᏃ ᎤᏂᎬᏫᏳᎯ ᏥᎨᏒ ᏧᏗᏱ.
ᎭᏛᎬᎦ ᏂᎯ ᎦᎸᎶᎢ; ᎭᏛᏓᏍᏓ ᏂᎯ ᎡᎶᎯ; ᏱᎰᏳᏕᏃ ᎤᏁᏨ; ᏕᎨᎶᎸ ᎠᎴ ᏕᎦᏛᎯᏍᏔᏅ ᏗᏂᎵᏲᎵ, ᎾᏍᎩᏃ ᎢᎬᏆᏡᏔᏅᏉ.
ᏩᎦ ᎢᎪᎵᎪ ᎤᎾᏝᎢ, ᎠᎴ ᏐᏈᎵᏗᎦᎵᎠᏅᎯᏛ ᎠᎦᏔᎰ ᎤᎾᏝᎢ ᏗᎨᎳᏍᏗᏱ ᎤᏬᏢᎡᎢ; ᎢᏏᎵᏍᎩᏂ ᎥᏝ ᏯᎦᏔᎭ, ᏗᏆᏤᎵ ᏴᏫ ᎥᏝ ᏯᎾᏓᏅᏖᎭ.
ᎤᏲᏍᏛᏉ, ᎠᏂᏍᎦᎾ ᎤᎾᏓᏤᎵᏛ ᎠᏁᎲᎢ! ᏴᏫ ᎦᎨᏛ ᎠᏍᎦᏂ ᏗᎾᎵᏎᎯ! ᏴᏫ ᎤᏲ ᏧᏂᎸᏫᏍᏓᏁᎯ! ᏅᏩᎾᏓᎴ ᏗᏂᏲᏍᏗᏍᎩ ᏴᏫ! ᎤᎾᏕᏨ ᏱᎰᏩ, ᎤᏂᏍᎦᏨ Ꮎ ᎦᎸᏉᏗᏳ ᎢᏏᎵ ᎤᎾᏤᎵᎦ, ᎬᏩᏕᏨ ᎤᎾᏏᏁᏅ.
ᎦᏙᏃ ᎠᏏ ᏱᎡᏨᏂᎭ? ᎤᏟᏉ ᎢᏴᏛ ᏴᏣᎴᏲᏨ. ᏂᎬᎢ ᎠᏍᎪᎵ ᎤᏢᎦ, ᏂᎬᎢ ᎤᎾᏫ ᎤᎸᏕᎯᎭ.
ᎤᎳᏏᏕᏂ ᏅᏓᏳᏓᎴᏅᏛ ᎠᏍᎪᎵ ᏩᏍᏘ ᎥᏝ ᏳᏓᏓᎳ ᎪᎱᏍᏗ ᏄᏍᏛᎾ, ᏓᏥᏐᏅᏅᏉᏍᎩᏂ, ᎠᎴ ᏓᏥᏂᏆᎶᏔᏅᎢ,ᎠᎴ ᏕᎦᏬᏍᎬᎢ ᎤᏩᏒᎯᏳ; ᎥᏝ ᏗᏍᏚᏅᎯ ᏱᎩ, ᎥᏝ ᎠᎴ ᏗᎦᎸᎸᎯ ᏱᎩ, ᎥᏝ ᎠᎴ ᎠᏠᏁᏗ ᏩᎾᎨ ᎢᏗᎬᏁᏔᏅᎯ ᏱᎩ.
ᎢᏣᏤᎵᎪᎯ ᎣᏍᏛᎯ. ᎢᎬᏁᎸᎯ: ᏕᏥᏚᎲ ᏗᎪᎲᏍᏔᎯ; ᎦᏓ ᎢᏥᎲ ᏅᏩᎾᏓᎴ ᏴᏫ ᏕᏥᎧᏅ ᎠᏂᏒᎲᏍᎦ, ᎠᎴ ᎣᏍᏛᎯ ᎢᎬᏁᎸᎯ, ᎾᏍᎩᏯ ᏅᏩᎾᏓᎴ ᏴᏫ ᏥᏚᏂᎷᏆᏗᏅᏐᎢ.
ᏌᏯᏂᏃ ᎤᏪᏥ ᎠᎴ ᎠᎬᏕᏨ ᎾᏍᎩᏯ ᎦᎵᏦᏛ ᏖᎸᎳᏗ ᏓᏫᏒ ᏣᏅᏕᎪᎢ, ᎠᎴ ᎾᏍᎩᏯ ᎦᎵᏦᏛ ᎦᎦᎹ ᏓᏫᏒ ᏥᎦᎵᏦᏙ ᏣᏅᏕᎪᎢ, ᎠᎴ ᎦᏚᎲ ᏧᎾᏚᏫᏍᏔᏅᎯ ᏥᎨᏐ ᎾᏍᎩᏯᎢ.
ᎢᏳᏃ ᏱᎰᏩ ᎤᏂᏣᏘ ᏗᏘᏂᏙᎯ ᎠᏂᎦᏲᎵ ᏂᏗᎩᏃᎯᏰᎸᎾ ᏱᎨᏎᎢ, ᏐᏓᎻ ᏥᏄᎵᏍᏓᏁᎴ ᏱᏂᎦᎵᏍᏓᏁᎴᎢ, ᎠᎴ ᎪᎹᎵ ᏥᏄᎵᏍᏓᏁᎴ ᏱᏂᎦᎵᏍᏓᎠᏁᎴᎢ.
ᎢᏣᏛᎬᎦ ᎧᏃᎮᏛ ᏱᎰᏩ ᎤᏤᎵᎦ, ᏂᎯ ᏂᏥᎬᏫᏳᏌᏕᎩ ᏐᏓᎻ: ᎢᏣᏛᏓᏍᏓ ᏗᎧᎿᏩᏛᏍᏗ ᎢᎦᏁᎳᏅᎯ. ᎤᏤᎵᎦ, ᏂᎯ ᎪᎹᎵ ᎢᏤᎯ!
ᎦᏙ ᏗᏜᏙᏗ ᎯᎠ ᎤᏂᏣᏘ ᏗᏥᎸᎯ, ᎠᏗ ᏱᎰᏩ? ᏓᎩᏯᏪᎦ ᎠᏫ ᏧᎾᎪᏅᏍᏓᎵ ᏕᏣᎵᏍᎪᎸᏗᏍᎬᎢ ᎠᎴ ᎦᎵᏦᏅ ᏗᎦᎵᏦᏔᏅᎯ ᎢᏣᎵᏍᎪᎸᏗᏍᎬᎢ. ᎥᏝ ᎠᎴ ᏱᏓᎩᎸᏉᏗ ᎤᏂᎩᎬ ᏩᎦ ᏧᎾᎪᏅᏍᏓᎵ, ᎠᎴ ᎤᎾᏕᏘᏴᏛ ᎤᏂᏃᏕᎾ, ᎠᎴ ᏧᎾᎪᏅᏍᏓᎵ ᏗᏂᎭᏄᎸᎯ ᎠᏫ.
ᎢᏳᏃ ᎠᏆᎧᏛ ᎢᎬᏱᏗᏢ ᎢᏥᎷᎩ, ᎦᎪ ᎢᏥᏁᏤᎰ ᎾᏍᎩ ᎢᏣᏛᏁᏗᏱ ᏗᏣᎳᏏᏗᏱ ᏚᏜᏅᏛ ᎠᏆᏤᎵ ᏗᎦᎳᏫᎢᏍᏗᏱ.
ᏞᏍᏗ ᎿᏉ ᎠᏎᏉᏉ ᎠᎵᏍᎪᎸᏙᏗ ᎢᏥᏲᎸᎩ; ᎤᎦᎾᏍᏛ ᎦᏩᏒᎩ ᎠᏜ ᏥᏂᏆᏘᎭᎢᏤ ᏅᏉ ᏓᏢᎥᏍᎬᎢ ᎠᎴ ᎤᎾ- ᏙᏓᏆᏍᎬ ᎢᎦ, ᎠᎴ ᏗᎦᎳᏫᏗᏍᏗᏱ ᎨᏒᎢ, ᎥᏝ ᏰᎵ ᏱᏂᎬᏂᎠ ᎤᏁᎳᎩ ᎠᏇᎵᏍᏗᏱ; ᎠᏍᎦᏂᏉ, ᎾᏍᏉ ᎦᎸᏉᏗ ᏕᏥᎳᏫᏦᎯᎲᎢ.
ᎢᏤ ᏓᏢᎥᏍᎬ ᏅᏙ ᏕᏥᎳᏫᎬᎢ, ᎠᎴ ᏗᏥᎳᏫᎢᏍᏗᏱ ᏓᏍᏆᎸᎮᎬᎢ ᎠᏆᏓᏅᏙ ᏕᏂᏆᏘᎭ; ᎬᏆᏕᏯᏙᏗᏉ, ᎠᎴ ᏓᎩᏯᏪᎦ ᏥᏱ ᏙᎲᎢ.
ᎠᎴ ᏕᏣᏐᎸᏛᏍᎨᏍᏗ ᏙᏓᏨᏴᏍᎦᎳᏁᎵ ᏗᏥᎦᏙᎵ; ᎥᎥ ᎾᏍᏉ ᎤᏩᎫᏘᎶᏛ ᎢᏣᏓᏙᎵᏍᏗᏍᎨᏍᏗ, ᎠᏎ ᎥᏝ ᏴᎦᎦᏛᎬᎦ; ᏗᏦᏰᏂ ᎩᎬ ᏓᎧᎵᎠ.
ᏗᏣᏙᏑᎵ, ᎢᏣᏓᏅᎦᎸ, ᎢᏥᎲᎾ ᎤᏲ ᏕᏥᎸᏫᏍᏓᏁᎲᎢ ᎠᏆᎧᏛ ᎢᎬᏱᏗᏢ: ᎢᏥᏑᎵᎪᎢ ᎤᏲ ᏕᏥᎸᏫᏍᏓᏁᎲᎢ:
ᎢᏣᏕᎶᏆ ᎣᏍᏛ ᎢᏣᏛᏁᏗᏱ; ᎢᏣᎦᏌᏯᏍᏓ ᏚᏳᎪᏛ ᎨᏒᎢ, ᎡᏥᏍᏕᎸ ᎠᏍᏓᏯ ᎢᏯᎬᎾᏕᎩ; ᏚᏳᎪᏛ ᏤᏧᎪᏓᏏ ᎤᏓᏂᏯᏛ; ᎡᏥᏬᏂᎯᏏ ᎤᏬᏑᎶᏨᎯ.
Ꭷ. ᎢᏓᎵᏃᎲᎵᏲᎪ ᎠᏗ ᏱᎰᏩ; ᎾᏍᏉ ᎩᎦᎨ ᏗᏑᏫᏍᏗ ᎢᎦᎦᏛ ᎨᏎᏍᏗ ᎢᏥᏍᎦᏅᏨᎢ, ᎥᏃᏥ ᏄᏁᎩᏴ ᏄᏁᎩᏰᏍᏗ; ᎾᏍᏉ ᎩᎦᎨᎢᏳ ᎨᏎᏍᏗ ᎩᎦᎨ ᏗᏑᏫᏍᏗ ᎾᏍᎩᏯᎢ, ᎤᏩᏅ ᎾᏍᎩᏯ ᎨᏎᏍᏗ.
ᎢᏳᏃ ᎣᏏᏳ ᎢᏥᏰᎸᏎᏍᏗ ᎠᎴ ᎢᏦ- ᎯᏳᎲᏍᎨᏍᏗ, ᎣᏒᏂ ᎢᏣᎵᏍᏓᏴᏙᏗ
ᎢᏳᏍᎩᏂᏃ ᎢᏥᏲᎢᏎᎸᎭ ᎠᎴ ᏙᏥᎦᏘᎴᏒᎭ, ᎠᏰᎳᏍᏗ ᎦᏅᎯᏛ ᎬᏗ ᎡᏥᏒᎲᏍᏗ ᎨᏎᏍᏗ; ᏱᎰᏩᏰᏃ ᎠᎰᎵ ᎾᏍᎩ ᏄᏪᏒ.
ᎤᏲᏍᏛᏉ, ᏚᏳᎪᏛ  ᎢᏯᏛᏁᎯ ᏥᎨᏒ ᎦᏚᎲ ᎤᏁᎫᏥᏛ ᏂᎤᎵᏍᏔᏅ! ᎤᎧᎵᏨᎯ ᎨᏒᎩ ᏚᏳᎪᏛ ᏗᎫᎪᏙᏗ ᎨᏒᎢ! ᏚᏳᎪᏛ ᎨᏒ ᎾᎿ ᎡᎲᎩ! ᎪᎯᏍᎩᏂ  ᏗᎾᏓᎯᎯ [ᎾᎿ  ᎠᏁᎭ!]
ᎠᏕᎸ ᎢᎶᏤᎵᎦ ᎤᏲᏨ, ᏅᏬᏘ-ᎩᏚᎨ ᎢᏣᏤᎵᎦ ᎠᎹ ᎤᏓᏑᏯ.
ᏗᏣᏤᎵᎦ ᏄᏂᎬᏫᏳᏌᏕᎩ ᏄᏃᎯᏨᏓᏛᎾ ᏄᎾᎵᏍᏔᏅ, ᎠᎴ ᎠᏂᏃᏍᎩᏍᎩ ᎤᎾᏖᏆᎶᎯ; ᏂᎦᏗᏳ ᎤᏂᎸᏉᏗ ᎨᏥᏁᏗ ᎨᏂᎢ, ᎠᎴ ᎠᏂᏍᏓᏩᏗᏙ ᎨᎦᎫᏴᏓᏁᏗ ᎨᏒᎢ; ᎥᏝ ᏚᏳᎪᏛ ᏱᏓᏄᎪᏓᏁᎭ ᎤᎾᏓᏂᏯᏛ, ᎥᏝ ᎠᎴ ᎤᏬᏑᎶᏨᎯ ᎤᏤᎵ ᎠᏱᎵᏓᏍᏗ ᎬᏩᏂᎩᏍᏗ ᏱᎩ.
ᎾᏍᎩ ᎢᏳᏍᏗ ᎯᎠ ᏂᎦᏪ ᎤᎬᏫᏳᎯ ᏱᎰᏩ ᎤᏂᏣᏘ ᏗᏘᏂᏙᎯ ᎤᎵᏂᎩᏛ ᎢᏏᎵ ᎤᎾᏤᎵᎦ, Ꭷ, ᏙᎯᏉ ᏓᎦᏓᏅᏓᏗ ᎦᏥᏯᏓᏅᏖᏍᎬ ᎬᏆᏡᏗᏍᎩ, ᎠᎴ ᏓᎦᏥᏯᏞᏤᎵ ᎬᎩᏍᎦᎩ.
ᎠᏉᏰᏂᏃ ᏂᎯ ᎢᏤᎲ ᎢᏗᏢ ᏅᏓᎬᏁᎵ, ᎠᎴ ᏓᎬᏴᎾᏬᏔᏂ ᎠᎴ ᏓᏥᎴᏐᏂ ᏂᎦᏛ ᎤᏲ ᎤᏓᏑᏴᎢ, ᎠᎴ ᏂᎦᏛ ᎬᎾᏬᏍᎩ ᏣᏤᎵ ᏓᏥᎴᏐᏂ.
ᎠᎴ ᏙᏛᏨᏴᎧᏁᎵ ᏗᏄᎪᏗᏍᎩ ᏗᏣᏤᎵᎦ ᎾᏍᎩᏯ ᎢᎬᏱᏱ ᏥᏄᎾᏍᏛᎢ, ᎠᎴ ᏄᏂᎬᏫᏳᏌᏕᎩ ᏗᏣᏤᎵᎦ ᎾᏍᎩᏯ ᏗᏓᎴᏂᏍᎬ ᏥᏄᎾᏍᏛᎢ: ᎿᏉᏃ ᎯᎠ ᏁᏣᏪᏎᎮᏍᏗ, ᎣᏍᏛ ᏗᎧᎿᏩᏕᎩ ᎦᏚᎲᎢ, ᏚᏨᎪᏛ ᎢᏯᏛᏁᎯ. ᎦᏚᎲᎢ.
ᏌᏯᏂ ᏚᏳᎪᏛ ᎨᏒ ᎠᎦᎫᏴᏙᏗ ᎨᏎᏍᏗ, ᎠᎴ ᎾᏍᎩ ᏧᏤᎵ ᏅᏓᏳᎾᏨᏟᏛ ᏚᏳᎪᏛ ᎢᏯᏛᏁᏗ ᎨᏒᎢ.
ᎨᏥᏛᏙᏗᏃ ᎨᏒ (ᎤᏁᎳᏅᎯ) ᎠᎾᏡᏗᏍᎩ ᎠᎴ ᎠᏂᏍᎦᎾ ᎢᏧᎳᎭ ᎨᏎᏍᏗ, ᎠᎴ ᏱᎰᏩ ᎠᏅᏕᎩ ᎨᏥᏒᎲᏍᏗ ᎨᏎᏍᏗ.
ᏓᎾᏕᎰᏍᎨᏍᏗᏰᏃ ᏗᏓᏯ ᏕᏡᎬ ᎾᏍᎩ ᏥᏕᏣᏚᎵᏍᎬᎢ, ᎠᎴ ᏙᏓᏣᏕᎰᏏ ᏗᏫᏒᏗᏱ ᎾᏍᎩ ᎣᏏᏳ ᏥᏕᏥᏰᎸᏒᎩ.
ᎠᏓᏯᏃ ᏡᎬ ᏕᏣᏤᎴᏍᏗ ᎾᏍᎩ ᏚᎦᏄᏓᏛ ᏥᏕᎧᏴᏍᎪᎢ, ᎠᎴ ᎠᏫᏒᏗᏱ ᏕᏣᏤᎴᏍᏗ ᎠᎹ ᏂᎦᏁᎲᎾ ᏥᎨᏐᎢ.
ᎤᎵᏂᎩᏛᏃ ᎠᏍᎦᏯ ᏙᎴᏛ ᏓᏤᎴᏍᏗ, ᎾᏍᎩᏃ ᎤᏬᏴᏅᎯ ᎠᏥᎸ ᎤᏔᏍᎩᏛ ᏓᏤ- ᎴᏍᏗ, ᎠᎴ ᎢᏧᎳ ᎢᏧᎳᎭ ᎤᎾᎪᎲᏍᏗ ᎨᏎᏍᏗ, ᎥᏝ ᎠᎴ ᎩᎶ ᏧᏩᏜᏗᏍᏗ ᏱᎨᏎᏍᏗ.
ᎧᏃᎮᏍᎩ ᎢᏌᏯ ᏒᎼᏏ ᎤᏪᏥ ᎤᎪᎲ ᎢᏳᎵᏍᏙᏗᏱ ᏧᏗᏱ ᎠᎴ ᏥᎷᏏᎵᎻ.
ᎯᎠᏃ ᏅᏓᎦᎵᏍᏔᏂ ᎯᎸᎯᏳᎢ, ᎾᏍᎩ ᎣᏓᎸ ᏱᎰᏩ ᎤᏤᎵ ᎠᏓᏁᎸ ᎦᎧᎲᎢ ᎾᏍᎩ ᎠᏍᏓᏱᏗᏍᏗ ᎨᏎᏍᏗ ᏙᏓᎸ ᎦᏚᎢ, ᎠᎴ ᎠᏌᎳᏙᏗ ᎨᏎᏍᏗ ᏚᏌᎯᎸ ᎦᎸᎳᏗᏢ: ᏧᎾᏓᎴᏅᏛᏃ ᏴᏫ ᎾᎿ ᏓᏂᎳᏫᏦᎯᎮᏍᏗ.
ᎤᏂᏣᏘᏃ ᏧᎾᏓᎴᏅᏛ ᏴᏫ ᏛᏁᏏ ᎠᎴ ᎯᎠ ᏅᏛᏂᏪᏏ; Ꭷ, ᎢᏕᎾ ᎢᏗᎿᎷᎯ ᏱᎰᏩ ᎤᏤᎵ ᎣᏓᎸᎢ. ᏫᏗᎷᎩ ᎠᏓᏁᎸ ᎤᏁᎳᏅᎯ ᎤᏤᎵᎦ, ᎾᏍᎩ ᏤᎦᏈ ᎤᏤᎵ ᎤᏁᎳᏅᎯ. ᎾᏍᎩᏃ ᏓᎨᏲᏂ ᏚᏅᏅᎢ, ᎾᏍᎩᏃ ᏕᎤᏅᏅ ᏓᏕᏙᎵ; ᏌᏯᏂᏰᏃ ᏅᏓᏳᎾᏄᎪᎢᏍᏗ ᎨᏎᏍᏗ ᏗᎧᎿᏩᏛᏍᏗ, ᎧᏃᎮᏛᏃ ᏱᎰᏩ ᎤᏤᎵ ᏥᎷᏏᎵᎻ ᏅᏓᏳᎾᏄᎪᎢᏍᏗ ᎨᏎᏍᏗ.
ᎾᏍᎩᏃ ᏙᏓᎫᎪᏓᏁᎵ ᏧᎾᏓᎴᏅᏛ ᏴᏫ ᎠᎴ ᎤᏂᏣᏘ ᏴᏫ ᏙᏛᎬᏍᎪᎸᏂ; ᎾᏍᎩᏃ ᎠᏰᎳᏍᏗ ᎦᏅᎯᏛ ᏙᏛᏂᏅᏆᎶᎢ ᏗᎦᏓᎷᎪᏗ ᏙᏛᏃᏢᏔᏂ; ᏗᏓᏘᏍᏗᏃ ᎠᏰᎳᏍᏗᏗᎬᏂᎦᎸᏗ ᏙᏛᏃᏢᏔᏂ; ᏑᎾᏓᎴᎩ ᏴᏫ ᎥᏝ ᎠᏰᏕᎳᏍᏗᎦᏅᎯᏛ ᏧᏂᏴᏗ ᏧᏂᎦᏘᎸᏍᏗ ᏱᎨᏎᏍᏗ ᏅᏩᎾᏓᎴ ᏴᏫ, ᎥᏝ ᎠᎴ ᏔᎵᏁ ᎤᏂᎦᏙᎥᎯᏍᏗ ᏱᎨᏎᏍᏗ ᏓᎿᏩ.
[Ꭷ!] Ꭶ. ᏤᎦᏈ ᏏᏓᏁᎸᎯ ᎨᏒᎢ, ᎢᏕᎾ, ᏱᎰᏩ ᎦᎸᏌᏛ ᎢᏓᎢᏎᏍᏗ.
ᏕᎩᏲᏒᏰᏃ ᏗᏣᏤᎵ ᏴᏫ, ᏤᎦᏡ ᏏᏓᏁᎸᎯ ᎨᏒᎢ ᏅᏧᎵᏍᏙᏔᏅ ᎤᏂᏣᏘ ᏚᏂᎧᎲ ᏗᎧᎸᎬ ᎢᏗᏢ ᏅᏓᏳᎾᏓᎴᏅᎯ, ᎠᎴ ᏗᎾ ᏙᏂᏍᎩ ᎠᏂᏈᎵᏍᏗᏂ ᎾᏍᎩᏯᎢ, ᎠᎴ ᎣᏏᏳ ᏓᏂᏰᎸᏍᎦ ᏅᏩᎾᏓᎴ ᏴᏫ ᏧᏁᏥ.
ᎤᎾᏤᎵᎪᎯ ᎾᏍᏉ ᎠᎧᎵᏬᎯ ᎠᏕᎸ ᎤᏁᎬ ᎠᎴ ᎠᏕᎸ ᏓᎶᏂᎨᎢ, ᎥᏝ ᎠᎴ ᏱᏩᏍᏔ ᏧᎬᏩᎶᏗ ᎤᏂᎿᎥᎢ; ᎤᎾᏤᎵᎪᎯ ᎾᏍᏉ. ᎠᎧᎵᏬᎯ ᏐᏈᎵ ᏚᏂᎧᎲᎢ, ᎥᏝ ᎠᎴ ᏱᏩᏍᏔ ᏓᏆᎴᎷ ᏚᏂᎲᎢ.
ᎤᎾᏤᎵᎪᎯ ᎾᏍᏉ ᎠᎧᎵᏬᎯ ᎤᏁᎳᏅᎯ. ᏗᏰᎸᎯ ᏚᏂᎧᎲᎢ; ᎤᏅᏒ ᏧᏃᏰᏂ ᏧᏃᏢᏔᏅᎯ ᎡᎳᏗ ᏂᏓᎾᏛᏁᎭ, ᎤᏅᏒ ᏓᏂᏰᏌᏛ ᏧᏅᏔᏅᎯ ᏧᏃᏢᏅᎯ.
ᎡᏍᎦ ᎤᏬᎭᏛ ᎠᏍᎦᏯ ᎡᎳᏗ ᎾᏛᏁᎭ, ᎠᎴ ᎠᏥᎸᏉᏗ ᎠᏍᎦᏯ ᎠᏓᏙᎵᏍᏗᎭ; ᎥᏝᏃ ᏴᏓᎩᏯᏙᎵᏥ.
ᏅᏲᎯ ᎯᏴᎭ, ᎠᎴ ᎭᏗᏍᎦᎸᎦ ᎦᏙᎯ, ᎯᏯᏓᏅᏏ ᎤᎾᏰᎯᏍᏗᏳ ᎨᏒ ᏱᎰᏩ, ᎠᎴ ᎤᏣᏔᏅᎯ. ᎠᏥᎸᏉᏗᏳ ᎨᏒᎢ.
ᏓᎧᎿᎿᏂᏙᎲ ᎤᏢᏉᏗ ᏴᏫ ᎡᎳᏗ ᎢᎬᏁᏗ ᎨᏎᏍᏗ, ᎠᎴ ᎤᎾᏢᏉᏗᏳ ᎨᏒ ᎠᏂᏍᎦᏯ ᎡᎳᏗ ᎢᎬᏁᏗ ᎨᏎᏍᏗ; ᏱᎰᏩᏃ ᎤᏩᏒᎯᏳ ᎠᏥᎸᏉᏙᏗ ᎨᏎᏍᏗ ᎾᎯᏳ ᎢᎦ.
ᏱᎰᏩᏰᏃ ᎤᏂᏣᏘ ᏗᏘᏂᏙᎯ ᎤᏤᎵ ᎢᎦ ᏓᏳᎾᏛᏡᏂ ᏂᎦᏗᏳ ᎤᎾᏢᏉᏗ ᎠᎴ ᎤᎾᏓᎸᏉᏗ, ᎠᎴ ᏂᎦᏗᏳ ᎨᏥᏌᎳᏗ, ᎾᏍᎩᏃ ᎡᎳᏗ ᎢᎨᎬᏁᏗ ᎨᏎᏍᏗ;
ᎠᎴ ᏂᎦᏗᏳ ᎠᏥᎾ ᏕᏡᎬ ᎴᏈᏅ ᎤᏓᎸ ᎢᏅᎢᏗᎦᏘ ᎠᎴ ᏧᎵᏌᎳᏗ ᏙᏛᏛᏔᏂ, ᎠᎴ ᏂᎦᏗᏳ ᏔᎳ ᏕᏡᎬ ᏇᏌᏂ;
ᎠᎴ ᏂᎦᏗᏳ ᎢᏅ-ᎢᏗᎦᏘ ᏙᏓᎸᎢ, ᎠᎴ ᏂᎦᏗᏳ ᎢᏅ-ᎢᏗᎦᏘ ᏚᏌᎯᎸᎢ, ᏙᏛᏛᏔᏂ;
ᎠᎴ ᏂᎦᏗᏳ ᎢᏅ-ᎢᏗᎦᏘ ᏓᏓᏁᎸᎢ, ᎠᎴ ᏂᎦᏗᏳ ᏗᎬᏓᏬᎯᎳᏗᏍᏗ ᏂᎨᏒᎾ ᏓᏐᏴᎢ ᏙᏛᏡᏔᏂ;
ᎠᎴ ᏂᎦᏗᏳ ᏥᏳ-ᏧᏛᎾ ᏓᏏᏏ ᏤᎯ, ᎠᎴ ᏂᎦᏗᏳ ᎤᏬᏚᎯ ᏗᎧᏃᏗᏱ ᏙᏛᏡᏔᏂ.
ᎤᎵᏌᎳᏗᏳ ᎨᏒ ᏴᏫ ᎡᎳᏗ ᎢᎬ-ᏁᏗ ᎨᏎᏍᏗ, ᎠᎴ ᎤᎾᏢᏉᏗᏳ ᎨᏒ ᎠᏂᏍᎦᏯ ᎡᎳᏗ ᎢᎬᏁᏗ ᎨᏎᏍᏗ; ᏱᎰᏩᏃ ᎤᏩᏒᎯᏳ ᎠᏥᎸᏉᏙᏗ ᎨᏎᏍᏗ ᎾᎯᏳ ᎢᎦ.
ᎤᏁᎳᏅᎯᏃ ᏗᏰᎸᎯ ᏛᎾᎵᏛᏔᏂ.
ᏓᏂᏴᎯᎮᏍᏗᏃ ᏚᏍᏓᎦᎸ ᏅᏲᎯ, ᎠᎴ ᎦᏙᎯ ᏓᏔᎴᏒᎢ, ᎠᎾᏓᏅᎡᎮᏍᏗ ᎤᎾᏰᎯ- ᏍᏗᏳ ᎨᏒ ᏱᎰᏩ, ᎠᎴ ᎤᏣᏔᏅᎯ ᎠᏂᎸᏉᏗᏳ ᎨᏒᎢ, ᎾᎯᏳ ᏓᎴᏅᎭ ᎤᏣᏘ ᎤᏍᎦᏍᏓᏁᏗᏱ ᎡᎶᎯ.
ᎾᎯᏳᏃ ᎢᎦ ᎠᏍᎦᏯ ᏙᏓᏳᏕᏏ ᎤᏁᎳᏅᎯ ᏗᏰᎸᎯ ᎠᏕᎸ ᎤᏁᎬ ᏗᎪᏢᏔᏅᎯ, ᎠᎴ ᎤᏁᎳᏅᎯ ᏗᏰᎸᎯ ᎠᏕᎸ ᏓᎶᏂᎨ ᏗᎪᏢᏔᏅᎯ, ᎾᏍᎩ ᏧᎾᏓᏙᎵᏍᏓᏁᏗ ᏥᎦᏃᏢᏅ, ᏙᏛᏂᏲᎯᏎᎵ ᏘᏁᏆ ᎠᎴ ᎣᏑᎭ:
ᏫᏚᏂᏴᏍᏗᏱ ᏚᏍᏓᎦᎸ ᏅᏲᎯ, ᎠᎴ ᏅᏲᎯ ᏚᏜᏅᏛᎢ, ᎤᎾᏓᏅᎡᏗᏱ ᎤᎾᏰᎯᏍᏗᏳ ᎨᏒ ᏱᎰᏩ, ᎠᎴ ᎤᏣᏘ ᎠᏥᎸᏉᏗᏳ ᎨᏒᎢ, ᎾᎯᏳ ᏓᎴᏅᎭ ᎤᏣᏘ ᎤᏍᎦᏍᏓᏁᏗᏱ ᎡᎶᎯ.
ᏫᏚᏂᏴᏍᏗᏱ ᏚᏍᏓᎦᎸ ᏅᏲᎯ, ᎠᎴ ᏅᏲᎯ ᏚᏜᏅᏛᎢ, ᎤᎾᏓᏅᎡᏗᏱ ᎤᎾᏰᎯᏍᏗᏳ ᎨᏒ ᏱᎰᏩ, ᎠᎴ ᎤᏣᏘ ᎠᏥᎸᏉᏗᏳ ᎨᏒᎢ, ᎾᎯᏳ ᏓᎴᏅᎭ ᎤᏣᏘ ᎤᏍᎦᏍᏓᏁᏗᏱ ᎡᎶᎯ.
ᏐᎳᎹᏅ ᏕᏫ ᎤᏪᏥ, ᎢᏏᎵᏱᏃ ᎤᎬᏫᏳᎯ ᎾᏍᎩ ᏕᎬᏍᎪᎸᏅᎢ;
ᎠᎦᏔᎿᎢ ᎠᎴ ᎥᏓᏗᏕᏲᏗ ᎨᏒ ᎠᎦᏙᎥᎯᏍᏗᏱ, ᎾᏍᎩ ᎪᎵᎩ ᎧᏁᎬ ᎪᎵᏍᏗᏱ.
ᎠᎦᏔᎿᎢ ᎤᏓᏕᏲᏗ ᎨᏒ ᏗᏓᏂᎸᎢᏍᏗᏱ, ᎾᏍᎩ ᏚᏳᎪᏛ ᎢᏯᏛᏁᎵᏍᏓᏍᏗ, ᎠᎴ ᏗᎫᎪᏙᏗᏱ ᎠᎴ ᏗᎬᏩᏳᎪᏗᏯ ᎨᏒᎢ,
ᎠᏏᎾᏌᏂ ᎢᏯᏩᏁᎯ ᎾᎦᏔᎿᎥᎾ, ᎠᏫᏅᏃ ᎠᎦᏙᎥᎯᏍᏗᏯ ᎠᎴ ᎠᎵᏏᏀᎢᏍᏗᏱ ᎤᏁᎯ.
ᏛᏛᏓᏍᏔᏂ ᎠᎦᏔᎿᎢ ᎠᏍᎦᏯ, ᎠᎴ ᎠᎦᏙᎢᎯᏍᏗ ᏓᎧᏁᏉᎢ; ᎠᎴ ᎤᏬᎵᏣᏘ ᎠᏍᎦᏯ ᎠᎦᏔᎿᎢ ᏧᏬᏏᏐᏗᏱ ᏮᏛᏱᎶᎵ;
ᎦᏛᎩ ᎨᏒ ᎤᏬᎵᏍᏗᏱ, ᎠᎴ ᎾᏍᎩ ᎠᏁᏢᏙᏗᏱ, ᎾᏍᎩ ᎠᏂᎦᏔᎿᎢ ᎤᏂᏁᏨᎢ ᎠᎴ ᎾᏍᎩ ᎤᎵᏏᎩ ᏄᏂᏪᏟᏙᎸᎢ.
ᎠᎦᏙᎥᎯᏍᏗ ᎠᏓᎴᏃᏗᏍᎬᏉ ᎢᎩ ᎾᏍᎩ ᏱᎰᏩ ᎦᎾᏰᎯᏍᏗᏱ; ᎠᏎᏃ ᎠᎦᏙᎥᎯᏍᏗ ᎠᎴ ᎨᎨᏲᏗᏱ ᎠᏂᏂᏆᏘᎭ ᎤᏂᏁᎫ.
ᎠᏇᏥ, ᏣᏙᏓ ᏤᏲᎲᏍᎬ ᎭᏛᏓᏍᏓ, ᎠᎴ ᏣᏥ ᎤᏤᎵ ᏗᎧᎾᏩᎱᏍᏗ ᏞᏍᏗ ᏨᏕᏨᎩ.
ᎾᏍᎩᏰᏃ ᎯᏍᎪᎵ ᎤᎵᎶᎯ ᎪᏚᎯᏍᏗᏍᎩ ᎨᏎᏍᏗ, ᎠᎴ ᏧᏓᏕᏒᏓ ᏣᎵᏯᏣᏃᏍᏙᏗ
ᎠᏇᏥ, ᎨᏣᏍᏗᏰᏗᏍᎨᏍᏗ ᎠᏂᏍᎦᎾᎢ, ᎥᏞᏍᏗ ᏦᎯᏳᏅᎩ.
ᎯᎠ ᏂᎨᏣᏪᏎᎮᏍᏗ, Ꭷ ᎢᏕᏅ, ᎩᎬ ᎤᏤᏬᎢᏍᏗ ᎢᎩᎭᎷᎨᏍᏗ, ᎪᎱᏍᏗ ᏅᏗᎦᎵᏒᏗᏍᎬᎾ ᎾᏍᎩ ᎤᏍᎦᏅᏨᎯ ᏂᎨᏒᎾ ᎤᏕᎵᏛ ᎡᏗᏃᎵᏓ;
ᏗᏓᏂᏐᏗᏱ ᎢᎦᎦᏛ ᏗᎬᏅᏃᏛᏉ ᎾᏍᎩ ᏫᏗᎨᏗᎩᏏᏅ; ᎠᎴ ᏗᎬᏩᏂᏃᏍᏛ, ᎾᏍᎩ ᎠᏔᎴᏒ ᏩᏲᎸᏥᎯᎯ ᎾᏍᎩ ᏯᎢ;
ᏓᏗᏩᏛᎯ ᏂᎦᎥ ᎦᎸᏉᏗ ᏧᎬᏩᎶᏗ, ᎠᏓᏬᏅᏛ ᎨᏒ ᏕᏗᏁᎸ ᏙᏓᏗᎧᎵᎢᏍᏔᏂ;
ᎭᏙᏣᎸᎦ ᏍᎩᏯᏕᎳᏗᏏ, ᏧᎬᏩᎶᏗ, ᎠᏍᏆᏂᎪᏙᏗ ᏌᏉᏇ ᎢᎩᎮᏍᏗ;
ᎠᏇᏥ, ᏞᏍᏗ ᏤᏅᏒᎩ ᎾᏍᎩ ᎢᏧᎳᎭ ᎢᏤᏓᏍᏗ ᏅᏃᎯ, ᎾᏍᎩ ᎤᏂᏅᏅ ᎡᏓᏍᏗ ᏣᏀᎢᏍᏕᏍᏗ ᏣᎳᏏᏚᏂ;
ᎤᏐᏅᏉᏰᏃ ᏗᎨᏒ ᏓᏗᏝᎡᎦ ᎾᏍᎩ ᏧᎾᎳᏏᏕᏂ. ᎠᎴ ᎤᏅᏅᏥᏗ ᎩᎬ ᎤᏂᏨᏗᏱ.
ᏄᎣᏏᏛᏒᎾ ᎠᏎᏉᏉ ᎠᏌᏛᏗ ᏯᏌᏛᏁᎸ ᏂᎦᎥᏉ ᏥᏍᏆ ᎾᏍᎩ ᏓᎧᏅᎢ,
ᎾᏍᎩᏃ ᎤᎲᏒᏉ ᎤᏂᎩᎬ ᎠᏂᎭᎷᎥᏍᎦ ᎤᏅᏒᏉ ᏓᏅᏅ ᏧᎦᏘᎴᏍᎩ ᎤᏕᎵᏒ ᎠᎾᏗᏍᎦᎳᏂᏙᎭ.
ᎾᏍᎩᏯ ᏄᏍᏗ ᏧᏪᏓᏍᏗᏱ ᎾᏂᎥ ᎠᏏᏴᏫᎭ ᎤᏁᏉᏤᏗᏱ ᎤᎬᎥᏍᎩ; ᎬᏅ ᎠᎩᎡᎯ, ᎾᏍᎩ ᎤᎦᏤᎵᎦ ᎨᏒᎢ.
ᎠᎦᏔᎿᎢ ᎤᎵᏍᏗ ᏙᏱᏗᏢ; ᏕᎦᎳᏅᏛ ᎠᏌᎳᏗ ᎧᏁᎬᎢ;
ᏄᎬᏫᏳᏒ ᏗᎦᎳᏫᎢᏍᏗᏱ ᎤᎵᏍᏗ, ᎦᎶᎯᏍᏗᏱ ᏕᎪᏢᏒᎢ; ᎠᎴ ᎦᏚᎲ ᎠᏌᎳᏗ ᎧᏁᎬᎢ, ᎯᎠ ᏂᎦᏪᎭ;
ᎢᎳᎪ ᏅᏓᎪᎯᏥ ᏂᏣᏓᏅᏛᎾ ᎣᏏᏳ ᎢᏥᏰᎸᏎᏍᏗ ᏂᏣᏓᏅᏛᎾ ᎢᏣᎵᏍᏙᏗᏱ, ᎤᎾᏓᏕᎰᏗᏃ ᎣᏏᏳ ᎤᏂᏰᎸᏎᏍᏗ ᎠᏌᏓᏕᎰᏗᏍᎬᎢ, ᎠᏂᏍᎦᎨᏍᏗ ᎠᎩᏙᎥᎯᏍᏗ ᎨᏒᎢ.
ᎢᏣᎦᏔᎲᎾ ᏫᏂᎦᎵᏍᏙᏓ ᎢᏨᎬᏍᎪᎸᎢᏍᎬᎢ; ᎬᏂᏳᏉ ᏓᏨᏯᏐᏅᏰᎵ ᎠᏆᏓᏅᏙ, [ᎠᎴ] ᎬᏂᎨᏒ ᏅᏓᏨᏰᏁᎵ ᏥᏃᎮᏍᎬᎢ.
ᎠᏴ ᎢᏨᏯᏅᏛ ᏥᎩ, ᎠᎴ ᏂᎯ ᏥᏥᏲᎢᏎᎸ; ᎠᎴ ᏣᏆᏎᎵᏔᏅ, ᎩᎶᏃ ᎾᏆᎦᏌᏯᏍᏗᏁᎸᎭ ᏥᎩ,
ᏅᎵᏌᎵᏉᏍᎩᏂ ᏥᏥᏰᎸᏅ ᏂᎦᏗᏳ ᎢᏨᏬᏁᏔᏅᎢ, ᎠᎴ ᏂᏣᎦᏌ ᏯᏍᏔᏅᎾᏉ ᏥᎩ ᎢᏨᎬᏍᎪᎸᏅᎢ;
ᎾᏍᏉ ᎠᏴ ᏓᏥᏰᏣᏍᏔᏂ ᎢᏥᎩᎵᏲᎬᎢ, ᎠᎴ ᏓᎦᏙᏢᏔᏂ ᎿᏉ ᎤᎾᏰᎯᏍᏗ ᎢᏥᎷᏤᎮᏍᏗ.
ᎾᎯᏳ ᎢᏥᎾᏰᏍᎬ ᎦᎷᎨᏍᏗ ᎠᏛᏗᏍᎩ ᎾᏍᎩᏯᎢ, ᎠᎴ ᎢᏥᎯᎯ ᎦᎷᎨᏍᏗ ᎠᎦᎷᎦ ᎾᏍᎩᏯᎢ; ᎾᎯᏳ ᎠᎩᎵᏯ ᎠᎴ ᎡᎯᏍᏗ ᎠᏓᏅᏓᏗᏍᏗ ᎢᏥᎷᏤᎮᏍᏗ;
ᎿᏉ ᏓᎬᎩᏯᏅᎯ, ᎠᏎᏃ ᎥᏝ ᏴᏓᎦᏥᏁᏤᎸ; ᎠᎴ ᏞᎩᏯ ᏓᎬᎩᏲᎵ, ᎠᏎᏃ ᎥᏝ ᏴᏓᎬᎩᏩᏛᎯ;
ᎠᏂᏂᏆᏘᎲᏰᏃ ᎠᎦᏙᎥᎯᏍᏗ ᎨᏒᎢ, ᎥᏝ ᎠᎴ ᏳᎾᏑᏰᏎ ᏱᎰᏩ ᎦᎾᏰᎯᏍᏗ ᎨᏒᎢ,
Ꮭ ᏳᎾᏚᎵᏍᎨ ᎦᏥᏬᏁᏗᏍᎬᎢ, ᎤᏂᏯᎦᏨᎩ ᏂᎦᏗᏳ ᎦᏥᎬᏍᎪᎸᏅᎢ.
ᎾᏍᎩ ᎢᏳᏍᏗ ᎠᏎ ᏛᎾᎵᏍᏓᏴᏔᏂ ᎤᏅᏒ ᏚᏂᎸᏫᏍᏓᏁᎸ ᎤᎾᏄᎪᏫ ᏒᎯ, ᎠᎴ ᎨᏍᏤᎧᎵᎢᏍᏙᏗ ᎨᏎᏍᏗ ᎤᏅᏒ ᎤᎾᏓᏅᏖᎵᏙᎸᎢ.
ᎠᎾᎪᎸᏍᎬᏰᏃ ᏄᎾᏓᏅᏛᎾ ᏓyᏂᎵ ᎤᏂᏁᏉᏤᎲᏃ ᎤᏂᏁᎫ ᏓᏳᏂᏛᏔᏂ.
ᎩᎶᏍᎩᏂ ᎠᏴ ᎠᏆᏛᏓᏍᏓᏁᎵ ᎪᎱᏍᏗ ᏄᏍᏛᎾ ᎡᎮᏍᏗ, ᎠᎴ ᏅᏩᏙᎯᏍᏛ ᎤᏓᏅᏖᏍᏗ ᎾᏍᎦᎢᎲᎾ ᎨᏎᏍᏗ ᎪᏢᏍᏗ ᎤᏲᎢ.
ᎠᏇᏥ, ᏗᎧᎿᏩ ᏚᎦ ᏥᏁᎬᎢ, ᏗᎧᎿᏫᏛᏍᏗᏃ ᎠᏆᏤᎵ ᏗᏍᏆᏂᎪᏓ.
ᏗᎧᎿᏩᏚᎦ ᎠᏆᏤᎵ ᏗᎧ Ꮏ ᏩᏛᏍᏗ, ᎠᎴ ᎲᏁᏍᏗ; ᎠᎴ ᏗᎧᎿᏩᏛᏍᏗ ᎠᏆᏤᎵ ᎯᏍᏆ ᏂᎪᏓ ᎾᏍᎩᏯ ᎠᎦᏔ ᏣᎸ ᏣᏍᏆᏂᎪᏛᎢ.
ᎾᏏ ᏕᎯᏰᏌᎱ ᏔᎸᏍᏓ, ᎠᎴ ᏣᏌᏫᏱ ᏙᏪᎸᏌ.
ᎠᎦᏔ ᎾᎢ ᎯᎠ ᏂᏪᏥ ᏂᎯ ᎥᎩᏙ; ᎪᎵᏍᏗᏃ ᎩᏂᏠᏱ ᎯᎬᏎᎮᏍᏗ.
ᎾᏍᎩ ᏱᎨᏣᏲᏍᏙᏓᏏ ᏅᏩᏓᏛ ᎠᎨᏴ ᎯᎷᏤᏗᏱ, ᎯᎷᏤᏗᏱ ᏅᏩᏓᎴ ᎠᎨᏴ ᎾᏍᎩ ᎨᏬᏂᏍᎬ ᎠᏓᎶᏄᎮᏗᏍᎩ.
ᏥᏁᎸᏰᏃ ᎠᏦᎳᏅ ᎪᏢᏒ ᏙᏛᏆᎿᏅᎩ;
ᎠᎴ ᏗᏆᎧᎿᏅᎩ ᏄᎾᏓᏅᏛᎾ ᎠᏁᏙᎲ, ᎠᎴ ᏥᎪᎥᎩ ᎩᎳ ᏗᏌᏛᏍᎩ ᎠᏁᏙᎲ ᎨᎳᏗᏙᎲᎩ ᎠᏫᏅ ᏄᏓᏅᏛᎾ!
ᎡᏙᎲᎩ ᏕᎦᎳᏅᏛ ᎾᎢ ᎤᏅᏏᏴᎢ; [ᎠᎨᎬᏃ] ᏗᎦᏁᎸ ᎢᏗᏢ ᏭᎶᏒᎩ;
ᎩᎳ ᏧᎵᏏᎲᏍᎪᎢ, ᎤᏒᎢ, ᎬᎾᎨ ᎠᎴ ᎤᎵᏴᎩ ᏒᏃᏱ ᏥᎨᏐᎢ;
ᎠᎴ ᎬᏂᏳ ᏙᏓᏳᏠᏒᎩ ᎠᎨᏳ ᎤᏂᏁᏓᏥᏛ ᎤᎾᏣᏃᏗ ᎤᏣᏃᏛᎩ, ᎠᏏᎾᏌᏂ ᎨᏒᎩ ᎤᏓᏅᏖᏗᏱ;
ᎠᏍᏓᏯ ᏚᏬᏂᏍᎩ ᎾᏍᎩ, ᎠᎴ ᎤᎫᏏᏯ, ᎠᎴ ᏂᎦᎮᏍᎬᎾ ᎦᏁᎸᎢ;
ᎢᎸᎯᏳ ᏙᏱ ᎡᏙᎨᎢ, ᎢᎸᎯᏳᏃ ᏚᎹᏅᏛᎢ, ᎠᎴ ᎤᎭᎷᎪ ᏚᏅᏴᏯᏅᎢ.
ᎾᏍᎩᏃ ᎤᏂᏴᎲᎩ [ᎠᏫᏅ] ᎠᎴ ᎤᏚᏣᎳᏅᎩ, ᎠᎴ ᎾᏕᎰᏍᎬᎾ ᎯᎠ ᏄᏪᏎᎸᎩ;
ᎠᏥᎸ ᎨᎳᏍᏗ ᏅᏩᏙᎯᏯᏛ ᎠᏓᏩᏛᏥᎯ ᎠᎩᎭ; ᎪᎯ ᎢᎦ ᎦᎫᏴ ᎠᎩᏁᏨ ᎢᏯᏆᏛᏁᏗy.
ᎾᏍᎩ ᎢᏳᏍᏗ ᏓᏥᏄᎪᎢ ᏗᎬᏯᏠᏍᏗᏱ, ᎬᏩᏛᏗᏱ, ᎠᎴ ᎥᎬᏩᏛ.
ᏗᏰᏍᏛᏗ ᏓᎩᏰᏍᏓᎠ ᎠᏆᏂᏏᏗᏱ, ᏧᏬᏚᎯ ᏧᏅᏣᏛ ᏗᏄᏬ, ᎢᏥᎲ ᏧᏕᏅᎯ.
ᎠᎩᏩᏒᎢᏍᏔᏅᏃ ᎠᏆᏂᏏᏗᏱ ᎻᎳ, ᎠᎴ ᎬᎳᎾ, ᎠᎴ ᎦᏩᏒᎩ ᎤᏯᎷᎦ.
Ꭷ! ᏑᎾᎴ ᎬᏗᏍᎩ ᎩᏂᏛᏓᏏ ᏕᎩᎾᏓᎨᏳᏒᎢ; ᎣᏍᏛ ᏫᎩᎾᏓᏅ ᏓᏗᏍᏗ ᏕᎩᎾᏓᎨᏳᏒᎢ.
ᎥᏝ ᏰᏃ ᏳᏬᎳ ᎠᏍᎦᏯ ᏑᏁᎳ, ᎤᏁᎳᏛᎢᏅ ᎤᏪᏅ;
ᏕᎦᎶᏗ ᎠᏕᎸ ᎠᎧᎵᎢ ᎤᏁᏅ, ᎠᎴ ᎦᏌᏆᎸ ᎨᏎᏍᏗ ᏅᏙ ᎩᎳ ᎬᏩᎷᎯᏍᏗ.
ᎾᏍᎩ ᎤᏣᏛ ᎤᏬᏚᎯ ᎦᏬᏂᏍᎬ ᎠᏎᎪᎩᏍᏗᏍᎪ ᎠᏫᏅ, ᎠᎴ ᎤlᏉᏗᏍᎬ ᎤᏎᎪᎩᏍᏗᏯᎪ ᎤᏘᏁᎪᎢ.
ᎠᏫᏅ ᎩᎳᏉ ᎢᏴᏛ ᎠᏍᏓᏩᏕᎪ ᎠᎨᎡ ᎾᏍᎩᏯ ᏗᎯᏍᏗᏱ ᏩᎦ ᏣᎦᏘᏁᎪᎢ, ᎠᎴ ᎾᏍᎩᎲ ᎤᏁᏓ ᎠᏥᎩᎵᏲᎢᏍᏙᏗᏱ ᎠᎦᎸᎢᏛ ᏣᏚᏘᏁᎪᎢ;
ᎬᏂ ᎦᏂ ᎤᏪᎶᎢ ᎤᏥᏲᎭ; ᎠᎴ ᎾᏍᎩᏯ ᏥᏍᏍᏆ ᎠᏌᏛᏗ ᏥᏴ ᏞᎩᏳ ᏥᎦᎷᎪᎢ, ᎠᎴ ᎾᎦᏔᎲᎾ ᏥᎨᏐ ᎬᏃ ᎤᎩᏒᎯ ᎨᏒᎢ.
Ꭷ! ᎾᏍᎩ ᎢᏳᏍᏗ ᏗᏇᏥ ᏍᎩᏯᏛᏓᏍᏗᏏ, ᎠᎴ ᎢᏣᏚᏌᏯᏍᏗ ᏥᏬᏂᏍᎬᎢ;
ᏞᏍᏗ ᏣᎾᏫ ᎾᏍᎩ ᏕᎤᏅᏅ ᎢᏗᏢ ᏱᏄᏛᏁᏔᏁᏍᏗ, ᏞᏍᏗ ᎾᏍᎩ ᏕᎤᏅᏅ ᏱᏣᎴᎾᎴᏍᏗ.
ᎤᏂᏣᏗᏰᏃ ᏚᏍᏢᏂᏍᏔᏅ ᏗᎨᏥᏐᏅᏅᎯ; ᎥᎥ, ᎤᏂᏣᏘ ᏧᎾᎵᏂᎩᏛ ᎾᏍᎩ ᏚᎸ.
ᎾᏍᎩ ᎦᏁᎸ ᏨᏍᎩᏃ ᏫᎦᏅᏅ ᎠᏓᏁᎸ, ᏫᎦᎾᏄᎪᎦ ᎠᏲᎱᎯᏍᏗ ᎨᏒ ᏙᏗᎧᏅᏑᎸᎢ.